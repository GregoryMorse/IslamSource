Allah, a Kegyelmes, az Irgalmas nevében.
Dicsőítés és hála Allahnak, a Világok Urának,
A Kegyelmesnek, az Irgalmasnak,
Az Ítélet Napja Birtokosának.
Csak Téged imádunk, és csak Tőled kérünk segítséget.
Vezess minket az egyenes útra,
Azoknak az útjára, akiknek kegyeket adtál, nem azokéra, akiket a haragod sújt, és nem a tévelygőkére.
Alif. Lám. Mím.
Ez a Könyv, nincs kétség benne, vezetés az istenfélőknek,
ők azok, akik hisznek a Láthatatlanban; megtartják az imát, és amivel elláttuk őket, abból adakoznak.
És akik hisznek abban, ami leküldetett neked, és ami leküldetett előtted, és bizonyosak a Túlvilágban.
Ők követik az Uruktól való vezetést, és ők azok, akik sikeresek.
Bizony, akik nem hisznek, mindegy nekik, hogy figyelmezteted őket, vagy nem figyelmezteted őket, nem fognak hinni.
Allah lepecsételte a szívüket, és a hallásukat, és a látásukon takarás van. És hatalmas büntetés jár nekik.
És az emberek között vannak néhányan, akik azt mondják: „hiszünk Allahban és az Utolsó Napban”, de nem hívők.
Meg akarják téveszteni Allahot, és azokat, akik hisznek, de nem tévesztenek meg mást, csak saját magukat, és nem is tudják.
A szívükben betegség van. Ezért Allah tovább növeli a betegségüket. És fájdalmas büntetés jár nekik azért, mert hazudtak.
És amikor azt mondják nekik: „Ne okozzatok romlást a földön!” azt mondják: „Mi csak békét hozók vagyunk!”.
De nem! Ők azok, akik romlást terjesztenek, de nem veszik észre.
És amikor azt mondják nekik: „Higgyetek úgy, ahogy az emberek hisznek!” azt mondják: „Úgy higgyünk, ahogy a bolondok hisznek?”. De nem! Ők maguk a bolondok, de nem tudják.
És amikor találkoznak azokkal, akik hisznek, azt mondják: hiszünk. De amikor egyedül vannak a sátánjaikkal, azt mondják: „Valójában veletek vagyunk, és csak gúnyolódtunk”
Allah gúnyolódik velük, hogy visszafizesse nekik azt, amit tettek, és meghosszabbítja a tévelygésüket, míg vakon bolyonganak.
Ők azok, akik tévelygést vásároltak a vezetésért. Ezért a kereskedésük nem hozott hasznot nekik,
A példájuk olyan, mint annak a példája, aki tüzet gyújtott a sötétségben, aztán, amikor kivilágosodott körülötte, Allah elvette a fényüket, és sötétségben hagyta őket, hogy nem látnak.
Süketek, némák, , nem térnek vissza.
Vagy mint egy vihar az égből, amelyben sötétség, mennydörgés és villámlás van. Az ujjukat a fülükbe dugják a mennydörgés ellen, a haláltól való félelmükben. Allah körülveszi a hitetleneket.
A villámlás csaknem elveszi a látásukat. Amikor felvillan nekik, mennek a fényében, de amikor a sötétség borítja el őket, megállnak. Ha Allah úgy akarja, bizonnyal elveszi a látásukat és a hallásukat, Allah mindenek felett hatalmas.
Ó, emberek! Imádjátok Uratokat, Aki teremtett benneteket, és azokat, akik előttetek voltak, hogy istenfélők lehessetek.
Ő az, Aki a földet pihenőhellyé tette számotokra, és az eget boltozattá. És Ő küldött le vizet az égből, és gyümölcsöket hozott elő általa, ellátásul nektek. Ezért ne állítsatok társakat Allah mellé, miközben már tudjátok.
És ha kétségben vagytok azzal kapcsolatban, amit leküldtünk a szolgánknak, akkor hozzatok egy hozzá hasonló szúrát. És hívjátok a tanúitokat Allahon kívül, ha az igazat mondjátok.
De ha nem tudjátok megtenni, és soha nem fogjátok tudni megtenni, akkor féljétek a Tüzet, aminek tüzelője az emberekés a kövek, előkészíttetett ez a hitetleneknek.
És mondj jó hírt azoknak, akik hisznek és jót cselekszenek, hogy kertjeik lesznek, amelyek alatt folyók folynak. Amikor gyümölcsöket kapnak belőle ellátásként, azt mondják majd: Ez az, ami korábban is adatott nekünk! És hasonlóakat fognak kapni. És megtisztított házastársaik lesznek ott, és örökké ott fognak lakozni.
Bizony, Allah nem szégyell hasonlatot állítani akár egy szúnyoggal is, vagy valamivel afelett. És azok, akik hisznek, tudják, hogy ez az Igazság Uruktól. De azok, akik hitetlenek, azt mondják: „Mit akart Allah ezzel a hasonlattal?” Tévelygésbe visz vele sokakat, és vezet vele sokakat. És nem visz vele tévelygésbe másokat, csak az engedetlen bűnösöket.
Akik megszegik az Allahhal kötött egyezséget, miután megkötötték azt. És elvágják azt, aminek összekötését Allah parancsolta, és romlást okoznak a földön. Ők azok, akik a vesztesek közül valók.
Hogyan lehetséges, hogy nem hisztek Allahban, mikor halottak voltatok, és Ő életet adott nektek? Aztán a halálba küld benneteket, aztán újra életre kelt benneteket, és Hozzá fogtok visszatérni.
Ő, az, Aki teremtett nektek mindent, ami a földön van. Aztán az ég felé fordult, és hét éggé formálta azt. És Ő minden dolgok Tudója.
És emlékezz arra, mikor Urad azt mondta az angyaloknak: „Bizony, örököst fogok helyezni a földre”, Azt mondták az angyalok: „Olyat helyezel oda, aki romlást terjeszt, és vért ont, míg mi Téged dicsőítünk dicsőítéseiddel, és magasztalunk?” Azt mondta: „Bizony, Én tudom, amit ti nem tudtok.”
És megtanította (Allah) Ádámnak minden dolog nevét. Aztán megmutatta azokat az angyaloknak, és azt mondta: „Tudassátok velem ezeknek a neveit, ha igazak vagytok!”
Azt mondták: „Dicsőség Neked! Nincs más tudásunk, csak amit Te tanítottál nekünk. Bizony, Te vagy a mindent Tudó, a Bölcs.”
Azt mondta Allah: „Ádám, mondd el nekik a neveiket!” És amikor elmondta nekik a neveiket, Allah azt mondta: „Hát nem mondtam nektek, hogy Én ismerem a Láthatatlant az egekben és a földön? És hogy Én tudom, amit felfedtek, és amit elrejtetek?”
És mikor azt mondtuk az angyaloknak: „Boruljatok le Ádám előtt!”, ők leborultak, kivéve Iblísz. Ő visszautasította, fennhéjázó volt, és a hitetlenek közé tartozott.
És azt mondtuk: „Ádám! Lakj te és a feleséged a Paradicsomban, és egyetek szabadon, ahonnan csak akartok, de ne közelítsetek ehhez a fához, nehogy a bűnösök közé tartozzatok.”
De a Sátán botlásra késztette őket általa és kiűzette őket abból, amiben voltak. És azt mondtuk: „Menjetek le, egyiktek a másik ellenségeként! És a földön lesz lakóhelyetek és ellátásotok egy ideig.
Aztán Ádám szavakat kapott Urától, és Ő kiengesztelődött iránta, hogy megbocsásson neki. Bizony, Ő Megbocsátó, Irgalmas.
Azt mondtuk: „Menjetek le belőle mindannyian. És ha vezetés jön Tőlem hozzátok, akkor aki a vezetést követi, annak nem kell majd félni, és nem fog szomorkodni.
És azok, akik nem hisznek, és hazugságnak tartják a Jeleinket, ők a Tűz társai, abban fognak lakozni örökké.
Ó, Izrael gyermekei! Emlékezzetek a kegyemre, amit nektek adtam! És tartsátok be a Velem kötött szerződést, és akkor Én is betartom a szerződéseteket. És egyedül csak Engem féljetek!
És higgyetek abban, amit leküldtem, megerősítve azt, ami nálatok van, és ne legyetek az elsők a Könyv Népe közül, akik nem hisznek benne. És ne adjátok el az Én jeleimet csekély árért. És egyedül Engem féljetek.
És ne leplezzétek az igazságot hazugsággal, és ne rejtsétek el az igazságot, miközben tudjátok.
És tartsátok meg az imát, és adjátok meg a zakátot, és hajoljatok meg a meghajlókkal.
Megparancsoljátok az embereknek a jámborságot, és ti magatok elfeledkeztek róla, mikor pedig olvassátok a Könyvet? Hát nem használjátok az eszeteket?
És keressetek segítséget a türelemben és az imában! És bizony, nehéz dolog ez, kivéve az alázatosoknak,
akik hisznek abban, hogy találkozni fognak Urukkal, és hogy Hozzá fognak visszatérni.
Izrael gyermekei! Emlékezzetek a kegyemre, amit nektek adtam, és hogy előnyben részesítettelek benneteket az összes többi teremtmény felett.
És féljetek egy napot, amikor egyetlen lélek sem lehet segítségére a másik léleknek semmiben, és nem fogadtatik el tőle a közbenjárás, és nem fogadtatik el tőle a váltságdíj, és nem lesznek megsegítve.
És amikor megmentettünk benneteket Fáraó népétől. Szörnyű büntetéssel sújtottak benneteket: lemészárolták a fiaitokat, és életben hagyták a nőket. És ebben hatalmas próbatétel volt számotokra Uratoktól.
És amikor kettéválasztottuk nektek a tengert, és megmentettünk benneteket, és vízbe fullasztottuk Fáraó népét, miközben ti néztétek.
És amikor kijelöltünk Mózesnek negyven éjszakát. Aztán ti vettétek magatoknak a borjút őutána, és bűnösökké váltatok.
Aztán, még ez után is megbocsátottunk nektek, hogy hálásak lehessetek.
És amikor Mózesnek adtuk a Könyvet, és a Megkülönböztetőt, hogy vezetést kaphassatok.
És amikor Mózes azt mondta a népének: „Népem! Bizony, vétkeztetek saját magatok ellen. Forduljatok hát bűnbánattal Teremtőtökhöz, és öljétek meg magatokat (a bűnösöket közöttetek). Ez a legjobb nektek Uratok előtt.” Aztán Ő elfogadta a bűnbánatotokat. Bizony, Ő a bűnbánat Elfogadója, az Irgalmas.
És amikor azt mondtátok: „Mózes! Soha nem fogunk hinni neked, amíg nem látjuk Allahot nyilvánvalóan, a saját szemünkkel!”, ezért a villámcsapás megragadta őket, miközben nézték.
Aztán életre keltettünk benneteket, hogy hálásak lehessetek.
És felhőkkel borítottunk árnyékba benneteket, mannát és fürjeket küldtünk le nektek. Egyetek a jó dolgokból, amivel elláttunk benneteket! És nem Nekünk tettek rosszat, hanem saját maguk ellen vétkeztek.
És amikor azt mondtuk: „Lépjetek be ebbe a városba, és egyetek bőséggel onnan, ahonnan csak akartok, és lépjetek be a kapun alázatosan meghajolva, azt mondva: „Bűnbánat”. Megbocsátjuk nektek a bűneiteket, és gyarapítjuk azokat, akik jókat cselekszenek.
De azok, akik bűnösök voltak, másra cserélték a szavakat, mint amelyek nekik mondattak, ezért a bűnösökre büntetést küldtünk az égből, mert engedetlenek voltak.
És amikor Mózes vizet kért a népének, és azt mondtuk: „Sújts a kőre a botoddal!” És tizenkét forrás fakadt belőle. Minden ember tudta, hogy melyik az ő ivóhelye. „Egyetek és igyatok abból, amivel Allah ellátott benneteket, és ne cselekedjetek gonoszul a földön, romlást terjesztve.”
És amikor azt mondtátok: „Mózes! Nem bírjuk ki egyféle ételen. Fohászkodj hát Uradhoz, hogy hozza elő nekünk azt, amit a föld terem: a zöld növényeit, uborkáját, fokhagymáját, lencséjét és hagymáját!” Azt mondta Mózes: „Elcserélnétek azt, ami jobb, arra, ami rosszabb? Menjetek vissza valamelyik városba, és akkor meglesz nektek az, amit kértetek.” És megaláztatás és nyomorúság sújtotta őket, és magukra vonták Allah haragját. Ez azért volt, mert nem hittek Allah jeleiben, és jogtalanul megölték a prófétákat. Ez azért volt, mert lázadók voltak, és túllépték a határokat.
Bizony, azok, akik hisznek, és azok zsidók, és keresztények és a szábeusok, akik hittek Allahban és az utolsó napban, és jótetteket cselekedtek, nekik meglesz a jutaluk Uruk előtt, és nem kell félniük, és nem fognak szomorkodni.
És amikor szerződést kötöttünk veletek, és fölétek emeltük a hegyet: „Ragaszkodjatok erősen ahhoz, amit adtunk nektek, és emlékezzetek arra, ami benne áll, hogy istenfélők lehessetek.”
Aztán még ezután is elfordultatok. Ha nem lett volna Allah kegye és kegyelme irántatok, biztosan a vesztesek között lettetek volna.
És bizony, ismertétek azokat, akik vétkeztek közületek a szombatnap dolgában, Ezért azt mondtuk nekik: „Legyetek majmok, megszégyenültek!”
És elrettentő büntetéssé tettük ezt azoknak, akik előttük voltak és akik mögöttük voltak, és intéssé azoknak, akik istenfélők.
És mikor Mózes azt mondta a népének: „Bizony, Allah azt parancsolja nektek, hogy áldozzatok fel egy tehenet!” Azt mondták: „Talán tréfálsz velünk?” Azt mondta: „Allahnál veszek menedéket attól, hogy a tudatlanok közé tartozzam!”
Azt mondták: „Fohászkodj Uradhoz, hogy tegye nekünk nyilvánvalóvá, hogy milyen legyen a tehén”. Azt mondta: „Azt mondja, hogy sem öreg, sem fiatal ne legyen a tehén, hanem középkorú, a kettő között. Tegyétek meg hát, ami parancsoltatott nektek!”
Azt mondták: „Fohászkodj Uradhoz, hogy tegye nekünk nyilvánvalóvá, hogy milyen legyen a színe”. Azt mondta: „Azt mondja, hogy élénk sárga legyen a tehén, fényes színű, élvezet a rátekintőnek.”
Azt mondták: „Fohászkodj Uradhoz, hogy tegye nekünk nyilvánvalóvá, hogy milyen legyen. Bizony, nekünk minden tehén ugyanúgy néz ki. És bizony, ha Allah úgy akarja, azok közé tartozunk majd, akik vezetést kaptak.”
Azt mondta: „Azt mondja, hogy ez olyan tehén, amit nem tanítottak be arra, hogy a földet szántsa, sem, hogy a mezőt öntözze, teljesen ép, és nincs rajta egy jegy sem.” Azt mondták: „Most az igazsággal jöttél!” Így hát feláldozták, bár közel voltak ahhoz, hogy ne tegyék meg.
És mikor megöltetek egy embert, és egymás közt vitáztatok ezzel kapcsolatban, de Allah nyilvánosságra hozza azt, amit elrejtettetek.
Azt mondtuk: „Sújtsatok rá egy részével!” Így támasztja fel Allah a halottakat. És megmutatja nektek az Ő jeleit, talán használjátok az eszeteket.
Aztán megkeményedett a szívetek az Igazsággal szemben, mint a kövek, vagy még annál is keményebbre. És bizony, vannak kövek, amelyek alól folyók törnek elő, és bizony, vannak olyanok, amelyek kettéhasadnak, és víz fakad belőlük, és vannak olyanok, amelyek lezuhannak Allah félelmétől. És Allah nem figyelmetlen azzal kapcsolatban, amit tesztek.
Talán azt remélitek, hogy hinni fognak nektek, mikor bizony volt közöttük egy csoport, akik hallották Allah szavát, és tudatosan megváltoztatták azt, miután megértették?
És mikor találkoznak azokkal, akik hisznek, azt mondják: „Hiszünk”, de amikor egyedül vannak egymással, azt mondják: „Elmondjátok nekik azt, amit Allah kinyilatkoztatott nektek, hogy érvként használhassák azt ellenetek Uratok előtt? Hát nem használjátok az eszeteket?”
Hát nem tudják, hogy Allah tudja, amit elrejtenek, és amit felfednek?
És vannak közöttük írástudatlanok, akik nem ismerik a Könyvet, csak a vágyakat, és nem tesznek mást, csak találgatnak.
Hát jaj azoknak, akik a saját kezükkel írják a Könyvet, és aztán azt mondják: „Ez Allahtól van”, hogy alacsony árért eladhassák. Jaj nekik azért, amit a kezük leírt, és jaj nekik azért, amit szereztek!
És azt mondják a zsidók: „Nem fog minket érinteni a Tűz, csak egy bizonyos számú napig!” Mondd: „Vajon szerződést kötöttetek erre Allahhal? Mert akkor bizony Allah soha nem szegi meg a szerződését! Vagy olyasmit mondotok Allahról, amit nem tudtok?
De nem! Aki rosszat szerez magának, és akit a bűnei körülvettek: ők a Tűz társai, abban fognak maradni örökké.
És akik hisznek és jókat cselekszenek, ők a Kert társai, abban fognak időzni örökké.
És mikor szerződést kötöttünk Izrael népével: „Ne szolgáljatok mást Allahon kívül, és legyetek jók a szülőkhöz, a rokonokhoz, az árvákhoz és a szegényekhez, és beszéljetek jól az emberekkel, és tartsátok meg az imát, és adjátok meg a zakátot!” Aztán elfordultatok, kivéve kevesen közületek, és elutasítottátok.
És mikor szerződést kötöttünk veletek: „Ne ontsátok egymás vérét, és ne űzzétek ki egymást az otthonaitokból”, beleegyeztetek, és tanúskodtatok róla.
Ezután ti vagytok azok, akik megölik egymást, és egy csoportot közületek kiűztök az otthonából, támogatjátok egymást ellenük a bűnben és ellenségeskedésben. És ha fogolyként hozatnak elétek, váltságdíjat szedtek értük, pedig a kiűzetésük meg volt tiltva nektek! Hát hisztek a Könyv egy részében, és nem hisztek a másikban? Hát mi más lehetne a fizetsége azoknak, akik ezt teszik közületek, mint megaláztatás az evilági életben, és a Feltámadás Napján a legszigorúbb kínzásba lesznek küldve. Bizony, Allah figyelmét nem kerüli el az, amit cselekedtek.
Ők azok, akik megvásárolták ezt a világot a Túlvilág árán, ezért nem könnyíttetik meg számukra a büntetés, és nem lesznek megsegítve.
És bizony, Mózesnek adtuk a Könyvet, és küldöttek sorával követtük őt. És Jézusnak, Mária fiának egyértelmű jeleket adtunk, és megerősítettük őt a tiszta Lélekkel. Nem úgy van-e, hogy mikor eljött hozzátok egy Küldött olyasmivel, amit ti magatok nem kívántatok, akkor Fennhéjázóan viselkedtetek? Egy részüket meghazudtoltátok, más részüket megöltétek.
És azt mondták: „A szívünk be van burkolva”. Nem! Allah átkozta meg őket a hitetlenségük miatt, ezért hisznek annyira kevéssé.
És amikor eljött hozzájuk egy Könyv Allahtól, megerősítve azt, ami náluk volt, bár korábban a hitetlenek feletti győzelemért fohászkodtak, és mikor eljött hozzájuk az, amit már ismertek, nem hittek benne.
Milyen rossz ár az, amiért eladták magukat azzal, hogy nem hittek abban, amit Allah leküldött, haragudva azért, hogy Allah arra küldi le a kegyét szolgái közül, akire akarja. Ezért magukra vonták Allah haragját. A hitetleneknek megalázó büntetés jár.
És amikor azt mondják nekik: „Higgyetek abban, amit Allah leküldött”, azt mondják: „Abban hiszünk, ami nekünk küldetett le”. És nem hisznek abban, ami utána küldetett le, bár az az igazság, ami megerősíti azt, ami náluk van. Mondd: „Akkor miért öltétek meg Allah prófétáit korábban, ha valóban hívők vagytok?”
Bizony, Mózes nyilvánvaló jelekkel jött hozzátok, a borjút vettétek, és bűnösök voltatok.
És mikor szerződést kötöttünk veletek, és fölétek emeltük a hegyet: „Ragaszkodjatok erősen ahhoz, amit adtunk nektek, és halljátok!” Azt mondták: „Halljuk, és nem engedelmeskedünk!” És a szívük magába itta a borjút a hitetlenségük miatt. Mondd: „Milyen rossz dolog ez, amit a hitetek parancsol nektek, ha valóban hívők vagytok!”
Mondd: „Ha a Túlvilági Hajlék Allahnál kizárólag a tiétek lenne, a többi emberen kívül, akkor kívánjátok a halált, ha igazak vagytok!”
És soha nem fogják kívánni, amiatt, amit a kezük előreküldött. Bizony, Allah mindent tud a bűnösökről.
És bizonnyal úgy fogjátok találni, hogy ők az a nép, akik a legjobban kívánják az életet, még azoknál is jobban, akik társítanak Allah mellé. Mindegyikük azt szeretné, ha ezer évig tartó életet kaphatna. De még ha ilyen életet kapna, az sem mentené meg legkevésbé sem a büntetéstől. Bizony, Allah mindent lát, amit cselekszenek.
Mondd: „Aki ellensége Gábrielnek – mert valóban ő hozta le ezt a Koránt a szívedre Allah engedelmével, megerősítve azt, ami előtte volt, és vezetésként és jó hírként a hívőknek.
Aki ellensége Allahnak, és az angyalainak, és a Küldötteinek, és Gábrielnek, és Mikáilnak, hát bizony Allah ellensége a hitetleneknek!”
És bizony, nyilvánvaló ájákat küldtünk le neked, és senki nem tagadja őket, csak a bűnösök.
Vagy valahányszor szerződést kötnek, egy csoport közülük félredobja azt? Sőt, a legtöbben közülük nem hisznek.
És mikor egy küldött jött hozzájuk Allahtól, megerősítve azt, ami náluk volt, egy része azoknak, akiknek a Könyv adatott, elhajította Allah Könyvét a háta mögé, mintha nem tudnák.
És azt követték, amit a sátánok állítottak Salamon hatalmáról. És nem Salamon volt az, aki hitetlen volt, hanem a sátánok voltak hitetlenek, megtanítva az embereknek a varázslást, és azt, ami a két angyalnak, Hárútnak és Márútnak leküldetett Babilonban. De ezek ketten nem tanítottak semmit, amíg azt nem mondták: „Mi csak próbatétel és kísértés vagyunk nektek Allahtól. Ne legyetek hát hitetlenek!” Ám az emberek megtanulták kettőjüktől azt, amivel viszályt szíthatnak a férj és a felesége között. De nem árthatnak vele senkinek, hacsak nem Allah engedelmével. És azt tanulták meg, ami ártani fog nekik, és nem lesz hasznukra. És tudják, hogy aki megvette azt, annak nem lesz része a Túlvilágban. És milyen rossz ár az, amiért eladták magukat! Ó, ha tudták volna!
És ha hittek volna, és félték volna Allahot, akkor bizony Allah jutalma jobb lett volna számukra, bárcsak tudnák!
Ti hívők! Ne mondjátok azt a Prófétának, hogy „Ráiná”, mondjátok azt: „Unzurná”, és hallgassatok rá. Bizony, a hitetleneknek fájdalmas büntetés jár.
Nem szeretnék azok, akik a Könyv Népe közül hitetlenek, és azok, akik társítanak, hogy bármi jó küldessék le hozzátok Uratoktól. De Allah azt választja ki a kegyelmére, akit csak akar. És Allah a hatalmas kegyek Birtokosa.
És ha eltörlünk egy áját, vagy elfeledtetjük azt, annál jobbat vagy ahhoz hasonlót hozunk helyette. Vajon nem tudjátok, hogy Allah mindenek felett Hatalmas?
Vajon nem tudod, hogy Allahé az egek és a föld királysága? És hogy nincsen Allahon kívül senki védelmezőtök vagy segítőtök.
Vagy olyat akartok kérdezni a Küldöttetektől, amit Mózestől is kérdeztek korábban? És aki elcseréli a hitet hitetlenségre, az bizonnyal letévedt az egyenes útról.
A Könyv Népéből sokat azt kívánják, hogy vissza tudjanak fordítani benneteket a hitetlenséghez, miután hittetek, saját irigységük miatt, az után, hogy az igazság nyilvánvalóvá vált számukra. Bocsássatok meg nekik, és nézzétek el, amíg Allah el nem hozza a parancsát. Bizony, Allah mindenek felett Hatalmas.
És tartsátok meg az imát, és adjátok meg a zakátot. És bármi jót küldtök előre saját magatoknak, megtaláljátok azt Allahnál. Bizony, Allah mindent lát, amit tesztek.
És azt mondják: „Senki nem fog a Kertbe lépni, csak az, aki zsidó, vagy keresztény”. Ezek csak az ő alaptalan vágyaik! Mondd: „Hozzátok hát a bizonyítékaitokat, ha valóban igazak vagytok!”
De nem! Aki az arcát aláveti Allahnak, és jókat cselekvő, annak megvan a jutalma Uránál. Annak nem kell majd félni, és nem fog szomorkodni.
A zsidók azt mondják: „A keresztények nem követnek semmit”. A keresztények azt mondják: „A zsidók nem követnek semmit”. Pedig mindannyian olvassák a Könyvet! És a tudatlanok az ő szavaikhoz hasonlókat mondanak. Allah majd ítél közöttük a Feltámadás Napján abban, amiben különböztek.
És kik lehetnének igazságtalanabbak azoknál, akik megakadályozzák, hogy Allah mecseteiben az Ő Nevét említsék, és az elpusztításukra törekszenek? Nem léphetnek be azokba, csak félelemben. Szégyenben lesz részük ebben a világban, a Túlvilágon pedig szörnyű büntetés jár nekik.
Allahé a kelet és a nyugat, bármerre is fordulsz, Allah Arca ott van. Bizony, Allah mindent átfog (kegyelmével), mindent Tudó.
És azt mondják: „Allah fiat vett maga mellé!” Dicsőség Neki! Nem! Övé minden, ami az egekben és a földön van. Minden alázatosan engedelmeskednek Neki.
Ő az egek és a föld Alkotója! Ha Ő elrendel egy dolgot, csak azt mondja neki: „Legyél!”, és az lesz.
A tudatlanok azt mondják: Miért nem beszél hozzánk Allah, vagy miért nem jön hozzánk egy jel?” Így beszéltek azok is, akik előttük voltak. Hasonló volt a beszédük, és hasonló a szívük is. A jeleket bizony egyértelművé tettük azoknak, akik biztos meggyőződéssel hisznek.
Bizony, elküldtünk téged az igazsággal, örömhír-hozóként és figyelmeztetőként, és nem leszel megkérdezve a lángoló Tűz társairól.
És nem lesznek veled elégedettek a zsidók és a keresztények, amíg ne követed az ő vallásukat. Mondd: „Bizony, Allah vezetése, az a vezetés!” És ha az ő vágyaikat követed az után, ami eljött hozzád a tudásból, akkor nem lesz védelmeződ Allahhal szemben, és nem lesz segítőd.
Azok, akiknek a Könyvet adtuk, akik úgy olvassák, ahogy olvasni kell, azok hisznek benne. Akik pedig elutasítják, azok a vesztesek.
Izrael gyermekei! Emlékezzetek a kegyemre, amit nektek adtam, és hogy előnyben részesítettelek benneteket az összes többi teremtmény felett.
És féljetek egy Napot, amikor egyetlen lélek sem lehet segítségére a másik léleknek semmiben, és nem fogadtatik el tőle a váltságdíj, és nem használ neki a közbenjárás, és nem lesznek megsegítve.
És mikor Ura próbára tette Ábrahámot szavakkal (parancsokkal), és ő teljesítette azokat. Azt mondta: „Bizony, vezetővé teszlek téged az emberek számára”. Azt mondta: „És az utódaimat is?” Azt mondta: „A szerződésem nem terjed ki a bűnösökre!”
És mikor a Házat (a Kábát) a gyakori, ismétlődő visszatérés (vagyis a zarándoklat) helyévé tettük, és a biztonság helyévé, és azt mondtuk: „Tegyétek Ábrahám helyét imahellyé!”. És szerződést kötöttünk Ábrahámmal és Iszmaillal: „Tisztítsátok meg a Házamat azok számára, akik körüljárják, akik ott tartózkodnak, akik meghajolnak és akik leborulnak.
És mikor Ábrahám azt mondta: „Uram, tedd ezt a várost biztonságossá, és lásd el a népét gyümölcsökkel – akik hisznek közülük Allahban és az Utolsó Napban!” Azt mondta: „És aki nem hisz, annak élvezeteket biztosítok egy kis ideig, aztán a Tűz büntetésébe fogom kényszeríteni. És milyen rossz cél az!
És mikor Ábrahám a Háza alapjait megépítette Iszmaillal: „Urunk! Fogadd el ezt tőlünk. Bizony, te vagy az, Aki mindent hall, mindent tud.
Urunk! Tégy minket Neked alávetett muszlimokká, és a leszármazottainkat Neked alávetett közösséggé. És mutasd meg nekünk a szertartásainkat, és fogadd el a bűnbánatunkat! Bizony, te vagy a Megbocsátó, az Irgalmas.
Urunk! Támassz közülük egy küldöttet, aki a Te ájáidat olvassa nekik, és megtanítja nekik az Írást és a bölcsességet, és megtisztítja őket. Bizony, Te vagy a Mindenható, a Bölcs.”
És ki fordulna el Ábrahám vallásától, hacsak nem az, aki bolondot csinál magából? És bizony, Mi kiválasztottuk őt ebben a világban, a Túlvilágon pedig a jóravalók közül való lesz.
És mikor Ura azt mondta neki: „Vesd alá magad (Nekem)!”, ő azt mondta: „Alávetettem magam a Világok Urának!”
És Ábrahám megparancsolta a fiainak, ahogy Jákob is tette: „Fiaim! Allah kiválasztotta nektek a vallást, hát ne haljatok meg másként, mint muszlimként!”
Vagy talán tanúi voltatok, amikor eljött Jákobhoz a halál, azt mondta a fiainak: „Mit fogtok szolgálni utánam?” Azt mondták: „A te istenedet fogjuk szolgálni, és az ősapáid, Ábrahám, Izmail és Izsák Istenét – az Egyetlen Istent, és Neki vetjük alá magunkat.”
Ez egy olyan közösség volt, ami már elmúlt. Az övék az, amit ők szereztek, a tietek pedig az, amit ti szereztetek. És ti nem lesztek megkérdezve arról, amit ők cselekedtek.
És azt mondták: „Legyetek zsidók, vagy keresztények, és akkor vezetve lesztek”. Mondd: „Nem! Mi Ábrahám vallását követjük, a hanífét, aki nem volt a társítók közül való.
Mondd: „Hiszünk Allahban, és amit leküldött nekünk, és amit leküldött Ábrahámnak, és Izmailnak, és Izsáknak, és Jákobnak, és a leszármazottaiknak, és amit Mózes és Jézus kapott, és ami a prófétáknak adatott Uruktól. Nem teszünk különbséget közöttük. És Neki vetjük alá magunkat.”
És ha ugyanabban hisznek, amiben ti hisztek, akkor ők valóban vezetve vannak. De ha elfordulnak, akkor csak ellenségeskednek. Allah elegendő lesz nektek ellenük. Ő bizony a mindent Halló, a mindent Tudó.
Allah színezete! És ki adna jobb színezetet, mint Allah? És mi az Ő szolgái vagyunk.
Mondd: „Vitáztok velünk Allahról, mikor pedig Ő a mi Urunk és a ti Uratok? Nekünk megvannak a mi cselekedeteink, nektek pedig a tiétek. És mi őszinte odaadással szolgáljuk Őt.
Vagy azt mondjátok, hogy Ábrahám, és Izmail és Izsák és Jákob és a törzsek zsidók voltak, vagy keresztények voltak?” Mondd: „Ti tudjátok jobban, vagy Allah tudja?” És ki bűnösebb (igazságtalanabb) annál, aki elrejti a tanúságot, ami nála van Allahtól? És bizony, Allah nem figyelmetlen azzal kapcsolatban, amit tesztek.
Ez egy olyan közösség volt, ami már elmúlt. Az övék az, amit ők szereztek, a tietek pedig az, amit ti szereztek. És ti nem lesztek megkérdezve arról, amit ők cselekedtek.
A bolondok az emberek közül azt fogják mondani: „Mi fordította el őket az imairányuktól, amely felé eddig fordultak?” Mondd: „Allahé a kelet és a nyugat. Ő azt vezeti az egyenes útra, akit akar.”
És így tettünk benneteket középúton járó közösséggé, hogy tanúk legyetek az emberekkel kapcsolatban, és a Küldött tanú legyen veletek kapcsolatban. És azért jelöltük ki az imairányt, amit követtetek, hogy egyértelműen elkülönüljön az, aki a Küldöttet követi, attól, aki elfordul. És bizony, nagy próbatétel volt ez, kivéve azoknak, akiket Allah vezetett. És Allah soha nem engedné veszendőbe menni a hiteteket. Bizony, Allah az emberek iránt kedvességgel teli, Irgalmas.
Bizony, láttunk, hogy az arcodat az ég felé fordítod. Bizony, olyan imairány felé fordítunk, amellyel elégedett leszel. Fordítsd hát az arcod a Sérthetetlen Mecset irányába. Bárhol vagytok is, fordítsátok az arcotokat feléje! És bizony, azok, akiknek a Könyv adatott, tudják jól, hogy ez az igazság Uruktól. És Allah nem figyelmetlen, bármit is tesznek.
És még ha el is hoznál minden jelet azoknak, akiknek a Könyv adatott, akkor sem követnék az imairányodat, és te sem követnéd az ő imairányukat. És nem követnék egymás imairányát sem. És ha követnéd az ő vágyaikat, miután már a tudás eljött hozzád, akkor bizony a bűnösök közé tartoznál.
Azok, akiknek a Könyvet adtuk, felismerik őt, ahogy a fiaikat ismerik fel. De bizony, egy csoport közülük tudatosan elrejti az igazságot.
Az Igazság Uradtól van, ne legyél hát a kételkedők közt.
És mindnek megvan az iránya, amely felé fordul. Versengjetek hát a jótettekben. Bárhol is vagytok, Allah össze fog benneteket gyűjteni. Bizony, Allah mindenek felett Hatalmas.
És bárhonnan is indultok, fordítsátok az arcotokat a Sérthetetlen Mecset felé! Bizony, ez az igazság Uradtól. És Allah nem figyelmetlen, bármit is tesztek.
Bárhonnan is jöttök, fordítsátok az arcotokat a Sérthetetlen Mecset felé! És bárhol vagytok, fordítsátok felé az arcotokat, hogy az embereknek ne legyen érve ellenetek, kivéve a bűnösöknek (igazságtalanoknak) közülük. Ne féljetek hát tőlük, hanem féljetek Engem, hogy kiteljesíthessem a kegyességemet irántatok, hogy vezetve lehessetek.
Hasonlóan, elküldtünk hozzátok egy Küldöttet, aki az ájáinkat olvassa nektek, és megtisztít benneteket, és megtanítja nektek a Könyvet, és a bölcsességet, és megtanítja nektek azt, amit nem tudtatok.
Tehát emlékezzetek meg Rólam, és Én megemlékezem rólatok, és legyetek hálásak Nekem, és ne legyetek hálátlanok.
Ti, akik hisztek! Keressetek segítséget a türelem és az ima által! Bizony, Allah a türelmesekkel van.
És ne mondjátok azokról, akiket megölnek Allah útján, hogy halottak. Nem! Ők élnek, csak ti nem vagytok tudatában.
És bizony, próbára teszünk benneteket valamennyi félelemmel, éhséggel, a vagyonotok, életetek és gyümölcseitek fogyatkozásával, de mondj jó hírt a türelmeseknek.
Akik, ha szerencsétlenség sújtja őket, azt mondják: „Bizony, Allahé vagyunk, és Hozzá térünk vissza.”
Ők azok, akiken áldás van Uruktól, és kegyelem. És ők a vezetettek.
Bizony, a Szafa és a Marwah Allah szimbólumai. Ezért aki elvégzi a zarándoklatot vagy az umrát, nem követ el kihágást, ha végigmegy a kettő között. És ha valaki önkéntesen jót tesz, bizony Allah a bőségesen Jutalmazó, a mindent Tudó.
Bizony, akik elrejtik a nyilvánvaló bizonyítékokat, amelyeket leküldtünk, és a vezetést, miután egyértelművé tettük azt az emberek számára a Könyvben, azokat megátkozza Allah, és megátkozzák az átkozók.
Kivéve azokat, akik megbánják a bűneiket, és megjavulnak, és kinyilvánítják. Mert ők azok, akiknek megbocsátok. És Én vagyok bűnbánat Elfogadója, az Irgalmas.
Bizony, akik nem hisznek, és hitetlenként halnak meg, azokon Allah átka van, és az angyaloké és az emberiségé, mind együtt.
Abban fognak lakozni örökké. A büntetés nem lesz megkönnyítve számukra, és nem kapnak kíméletet.
És a ti istenetek Egyetlen Isten. Nincs más istenség, csak Ő, a Kegyelmes, az Irgalmas.
Bizony, az egek és a föld teremtésében, és az éjszaka és a nappal váltakozásában, és a hajókban, amelyek a tengeren úsznak azzal, ami hasznára van az embereknek (a rakományaikkal), a vízben, amit Allah leküldött az égből, felélesztve általa a földet annak halála után, és elterjesztett rajta mindenféle mozgó teremtményt, és a szelek irányításában, és az ég és a föld között szolgálatra rendelt felhőkben jelek vannak annak a népnek, amely használja az eszét.
És az emberek között vannak olyanok, akik másokat vesznek Allah mellé, egyenlőként, és úgy szeretik őket, ahogy Allahot szeretik. De akik hisznek, azoknak erősebb az Allah iránti szeretetük. És bárcsak látnák a bűnösök, látván a büntetést, hogy minden hatalom Allahé, és Allah szigorú a büntetésben.
Amikor azok, akiket követtek, megtagadják majd azokat, akik követték őket, amikor meglátják mjad a büntetést, és a köztük lévő kapcsolat elvágatik.
Azok, akik követték, azt mondják majd: „Bárcsak lenne számunkra visszatérés, megtagadnánk őket, ahogy ők megtagadtak minket!” Így fogja Allah megmutatni nekik a cselekedeteiket, megbánás forrásaként. És soha nem fognak kilépni a Tűzből.
Ó, emberek! Egyetek mindabból, ami a földön van, ami megengedett és jó. És ne kövessétek a Sátán lábnyomait. Bizony, ő nyilvánvaló ellenségetek.
Ő csak gonoszságot és szégyenletes cselekedeteket parancsol nektek, és azt, hogy azt mondjátok Allahról, amivel kapcsolatban nincsen tudásotok.
És mikor azt mondják nekik: „Kövessétek azt, amit Allah leküldött!”, ők azt mondják: „Nem! Hanem azt fogjuk követni, amiben az ősapáinkat is találtuk!” Még akkor is, ha az ősapáik nem értettek semmit, és nem voltak vezetve?
És azok példája, akik hitetlenek, olyan, mint azé, aki annak kiabál ami nem hall semmit, csak a kiáltást és hívást – süketek, némák, és vakok, ezért nem értenek.
Ti, akik hisztek! Egyetek a jó dolgokból, amivel elláttunk benneteket, és legyetek hálásak Allahnak, ha valóban egyedül Őt imádjátok!
Nem tiltatott meg nektek más, csak a dögállat, a vér, a disznóhús, és az, amit másnak áldoztak Allahon kívül. De aki rákényszerül, és nem lépi túl a határokat, akkor nincs bűn rajta. Bizony, Allah Megbocsátó, Irgalmas.
Bizony, akik elrejtik azt, amit Allah nyilatkoztatott ki a könyvből, és egy kis evilági nyereségre tesznek szert általa, azok nem mást esznek, mint tüzet a gyomrukba. Allah nem fog beszélni velük az Ítélet Napján, és nem tisztítja meg őket, és fájdalmas büntetésük lesz.
Ők azok, akik tévelygést vásárolnak a vezetés helyett, és büntetést a megbocsátás helyett. Mi teszi majd őket türelmessé a Tűzzel szemben?
Azért van ez, mert Allah az Igazsággal küldte le a Könyvet. Azok, akik vitába szállnak a Könyvvel, bizony messzi szembeszegülésben vannak.
Nem az a jóság, hogy az arcotokat kelet felé vagy nyugat felé fordítjátok. Hanem a jóság legmagasabb foka az, ha valaki hisz Allahban, az Utolsó Napban, az angyalokban, a Könyvben és a prófétákban, és a vagyonát, annak ellenére, hogy szereti, odaadja a közeli rokonoknak, az árváknak, a nincsteleneknek, az utazóknak, a kérőknek, és a rabszolgák felszabadítására, és aki megtartja az imát, és megadja a zakátot, és teljesíti a szerződést, ha megköti, és aki türelmes a szegénységben, nehézségben (betegségben) és a csaták idején. Ők azok, akik igazak, és ők azok, akik istenfélők.
Ti, akik hisztek! Előíratott nektek a törvényes egyenlő viszonzás a gyilkosság esetén: a szabad ember a szabad emberért, és a rabszolga a rabszolgáért, és a nő a nőért. De ha valakinek megbocsát a testvére, akkor megfelelő fizetséget kell adnia, tisztességgel. Ez engedmény és kegyelem Uratoktól. De aki ezután átlépi a határokat, arra fájdalmas büntetés vár.
És a törvényes viszonzásban élet van számotokra, ti, akik használjátok az eszeteket, hogy istenfélők lehessetek.
Előíratott nektek, hogy, amikor a halál közelít valamelyikötökhöz, és van valami tulajdona, amit hátrahagy, végrendelkezzék a szülők és a közeli rokonok javára, tisztességgel. Kötelesség ez az istenfélőknek.
Ha pedig valaki megváltoztatja azt, miután hallotta – a bűn csak azon van, aki megváltoztatta. Bizony, Allah mindent hall, mindet tud.
De ha valaki attól fél, hogy a hagyatkozó hibát vagy bűnt követett el, és egyetértést teremt közöttük, akkor nincs bűn rajta. Allah Megbocsátó, Irgalmas.
Ti, akik hisztek! A böjt előíratott nektek, ahogy előíratott azoknak is, akik előttetek voltak, hogy istenfélők lehessetek.
Meghatározott számú napig, és aki közületek beteg vagy úton van, annak egyenlő számú napot. Akik pedig nehezen képesek a váltságdíjuk egy szegény etetése. Aki pedig önként jót cselekszik, az csak a javára válik. És ha böjtöltök, az jobb nektek, bárcsak tudnátok.
Ramadán a hónap, amelyben a Korán leküldetett, vezetésként az emberiség számára, és a vezetés egyértelmű bizonyítékaként, és megkülönböztetőként. Tehát aki közületek jelen van a hónapban, az böjtölje végig! Aki pedig beteg vagy utazó, akkor az előírt számú napokat (máskor böjtölje). Allah könnyebbséget akar nektek, és nem pedig nehézséget, teljesítsétek be hát az előírt időszakot, és magasztaljátok Allahot azért, hogy vezetett benneteket, hogy hálásak lehessetek.
És ha a szolgáim kérdeznek téged Rólam, hát bizony, közel vagyok hozzájuk. Válaszolok a fohászkodó fohászára, ha Hozzám fohászkodik. Engedelmeskedjenek hát Nekem, és higgyenek Bennem, hogy helyes vezetést kaphassanak.
Megengedett nektek a böjt éjszakáin, hogy a feleségeitekkel háljatok. Ők olyanok nektek, mint a ruháitok, és ti is olyanok vagytok nekik, mint a ruháik. Allah tudja, hogy korábban megtévesztettétek magatokat, ezért felétek fordult, és megbocsátott nektek. Most hálhattok a feleségeitekkel, és azt keressétek, amit Allah előírt nektek. És egyetek és igyatok, amíg egyértelműen meg tudjátok különböztetni a hajnal fehér fonalát a hajnal fekete fonalától. Aztán töltsétek be a böjtöt az éjszaka beálltáig. És ne háljatok a feleségeitekkel, amikor elvonuláson vagytok a mecsetben. Ezek az Allah által felállított határok, ne közelítsetek hát hozzájuk. Így teszi Allah egyértelművé az Ő ájáit az embereknek, hogy istenfélők lehessenek.
És ne éljétek fel a vagyonotokat egymás közt jogtalanul, és ne adjátok a döntéshozóknak, hogy tudatosan feléljétek mások vagyonának egy részét, bűnös módon.
Kérdeznek téged az újholdakról. Mondd: Ezek bizonyos időszakok jelzői az embereknek, és a zarándoklatra. És nem az a jóság, ha hátulról léptek be a házakba, hanem az a jóság, ha valaki féli Allahot. És lépjetek be a házakba az ajtókon keresztül, és féljétek Allahot, hogy sikeresek lehessetek.
És harcoljatok Allah útján azokkal, akik veletek harcolnak, de ne lépjétek túl a határokat! Bizony, Allah nem szereti azokat, akik túllépik a határokat.
És öljétek meg őket ott, ahol találjátok őket, és űzzétek ki őket onnan, ahonnan ők is kiűztek titeket. És a zsarnokoskodás (kísértés) rosszabb, mint az ölés. És ne harcoljatok velük a Sérthetetlen Mecset (a Kába) környékén, amíg ők nem harcolnak ott veletek. De ha harcolnak veletek, akkor öljétek meg őket. Ilyen a hitetlenek büntetése.
És ha felhagynak, akkor Allah bizonnyal Megbocsátó, Irgalmas.
És harcoljatok velük addig, amíg nem lesz már zsarnokság (kísértés), és a vallás egyedül Allahé lesz. De ha felhagynak akkor ne legyen ellenségeskedés, kivéve a bűnösök ellen.
A sérthetetlen hónap a sérthetetlen hónapért, és a megsértésért egyenlő viszonzás jár. Akkor, ha valaki ellenetek támad, akkor ti is támadjatok ellenük. És féljétek Allahot, és tudjátok, hogy Allah az istenfélőkkel van.
És adakozzatok Allah útján, és ne engedjétek, hogy a saját kezetek taszítson benneteket pusztulásba. És tegyetek jót! Bizony, Allah szereti azokat, akik jót tesznek.
Végezzétek el a zarándoklatot és az umrát Allahért, de ha visszatartanak benneteket, akkor ajánljátok fel azt, ami könnyű nektek az áldozati állatok közül. Ne borotváljátok le a fejeteket, amíg az áldozati állat el nem éri a kijelölt helyet. De akinek közületek betegsége vagy sérülése van a fejbőrén, ajánljon fel megváltást: böjtöt, adományt, vagy áldozati állatot. Aztán, mikor biztonságban vagytok, aki elvégzi az umrát a zarándoklat előtt, az ajánlja fel azt, ami könnyű neki az áldozati állatok közül. És aki nem engedheti meg magának, hogy állatot vágjon, az böjtöljön három napot a zarándoklat során, és hét napot, miután visszatért, ez tíz nap összesen.  Ez azoknak szól, akiknek a családja nem lakik közel a Sérthetetlen Mecsethez. És féljétek Allahot, és tudjátok, hogy Allah szigorú a büntetésben.
A zarándoklat ideje a jól ismert hónapok. Aki zarándoklatot szándékozik végezni ezekben, akkor számára tilos a szexuális kapcsolat, és a rosszcselekedet és a vitázás a zarándoklat során. És bármi jót tesztek, Allah tudja. És vigyetek útravalót a zarándoklatra, de a legjobb útravaló az istenfélelem. Féljetek Engem, ti, akik gondolkodtok!
Nem bűn számotokra az, ha Uratok kegyeit keresitek. És amikor elhagyjátok Arafát, emlékezzetek meg Allahról a Masar al-Haramnál. És emlékezzetek meg Róla, mert Ő vezetett benneteket, bár azelőtt bizony a tévelygők közé tartoztatok.
Aztán menjetek tovább, ahonnan az emberek továbbmennek, és kérjétek Allah bocsánatát. Bizony, Allah Megbocsátó, Irgalmas.
Amikor befejeztétek a rítusokat, emlékezzetek meg Allahról, ahogy az őseitekről is megemlékeztek, vagy még nagyobb megemlékezéssel. És az emberek között vannak néhányan, akik azt mondják: „Urunk, adj nekünk jót ebben a világban!” Nekik nem lesz részük a Túlvilágban.
És vannak néhányan, akik azt mondják: „Urunk, adj nekünk jót ebben a világban, és jót a Túlvilágon, és ments meg minket a Tűz kínzásától!”
Ők azok, akiknek részük lesz abból, amit szereztek. És Allah gyors az elszámolásban.
És emlékezettek meg Allahról a kijelölt napokon! Aztán, aki siet tovább két nap múlva, az nem követ el bűnt, és aki továbbmarad, az sem. Nem követnek el bűnt azok, akik félik Allahot. Hát féljétek Allahot, és tudjátok, hogy Hozzá lesztek összegyűjtve.
És az emberek közt van olyan, akinek a szavai ebben a világban kivívják a csodálatodat. Allahot hívja tanúnak arra, ami a szívében van, de ő a leginkább vitázó ellenfél.
És amikor elfordul, arra törekszik, hogy romlást terjesszen a földön, és elpusztítja a termést és az állatokat. Allah azonban nem szereti a romlást.
És amikor azt mondják neki: „Féljed Allahot!”, a büszkesége bűnbe vezeti őt. Elegendő lesz neki a Pokol tüze! És milyen nyomorúságos pihenőhely az!
És az emberek között van olyan, aki feladja saját magát, Allah megelégedését keresve. És Allah kedvességgel teli a szolgái iránt.
Ti, akik hisztek! Lépjetek az Iszlámba teljesen, és ne kövessétek a Sátán lábnyomait, bizony, ő nektek nyilvánvaló ellenségetek.
Ám ha visszaestek, azután, hogy a nyilvánvaló bizonyítékok eljöttek hozzátok, akkor tudjátok, hogy Allah Mindenható, Bölcs.
Arra várnak, hogy Allah eljöjjön hozzájuk a felhők árnyai alatt, és az angyalok is? Akkor a dolog már el lenne döntve. Allahhoz tér vissza minden dolog.
Kérdezd meg Izrael gyermekeit, hogy mennyi nyilvánvaló jelet adtunk nekik. És ha valaki megváltoztatja Allah Kegyét azután, hogy az eljött hozzá,– akkor bizony Allah szigorú a büntetésben.
Akik hitetlenek, azoknak fel lett díszítve ez a világ, és kigúnyolják azokat, akik hisznek. De akik istenfélők, azok felettük lesznek a Feltámadás Napján. És Allah gondoskodik arról, akiről Ő akar, elszámolás nélkül.
Az emberiség egyetlen közösség volt vallási tekintetben, de aztán elveszett közülük az igaz vallásra vonatkozó tudás. Ezért Allah prófétákat támasztott, hogy jó hír hozói és figyelmeztetők legyenek, és leküldte velük a Könyvet, az igazsággal, hogy döntsön az emberek között abban, amiben különböztek. És csak azok, akiknek az adatott, különböztek össze vele kapcsolatban, miután eljöttek hozzájuk a nyilvánvaló bizonyítékok, az egymás iránti irigység miatt. És Allah az Ő engedelmével az igaz útra vezette azokat, akik hisznek, azzal kapcsolatban, amiben különböztek. És Allah azt vezeti az igaz útra, akit akar.
Vagy azt gondoljátok, hogy be fogtok lépni a Paradicsomba, amíg nem történik veletek olyan, amik azokkal is történt, akik elmúltak előttetek? Csapások és nehézségek sújtották őket, és annyira megrendültek, hogy még a Küldött is és azok, akik vele együtt hittek, azt mondták: „Mikor jön el Allah segítsége?” Bizony, Allah segítsége közel van.
Megkérdeznek arról, hogy mit költsenek. Mondd: „Bármi jót is költötök, az a szülőké, és a rokonoké, és az árváké, és a szegényeké, és az utazóké. És bármi jót is tesztek, Allah tudja azt.
Előíratott nektek a harc, még ha gyűlöletes is számotokra. De lehet, hogy nem szerettek valamit, és az jó nektek, és lehet, hogy szerettek valamit, és az rossz nektek. Allah tudja, és ti nem tudjátok.
Megkérdeznek a harcról a tiltott hónapokban. Mondd: „A harc ezekben nagy bűn, de távol tartani az embereket Allah útjától, és a hitetlenség Benne, és távol tartani a Sérthetetlen Mecsettől, és kiűzni belőle a népét még nagyobb bűn Allah előtt. Bizony a zsarnokság (kísértés, viszályszítás) rosszabb, mint az ölés.” És nem fognak felhagyni azzal a hitetlenek, hogy harcoljanak veletek, amíg vissza nem térítenek benneteket a vallásotokról, ha képesek rá. Akik közületek elfordulnak a vallásuktól, és meghalnak, amíg még hitetlenek – azoknak a cselekedetei hiábavalóak lettek ezen a világon és a Túlvilágon. Ők a Tűz társai, abban fognak lakozni örökké.
Bizony, akik hívők lettek, és elvégezték a Hidzsrát, és küzdöttek Allah útján, ők azok, akik remélhetik Allah kegyelmét. Bizony, Allah Megbocsátó, Irgalmas.
Megkérdeznek a részegítő dolgokról és a szerencsejátékról. Mondd: „Mindkettőben nagy bűn van, és valamennyi haszon is az emberek számára. De a bennük lévő bűn nagyobb, mint a haszon.” És megkérdeznek arról, hogy mit adakozzanak. Mondd: „Ami a feleslegetek”. Így teszi egyértelművé számotokra Allah az Ő ájáit, hogy elgondolkodhassatok…
erről a világról és a Túlvilágról. És megkérdeznek az árvákról. Mondd: „A legjobb megfelelően elrendezni az ügyeiket. És ha az ügyeiket a saját ügyeitekkel együtt intézitek, akkor pedig ők a ti testvéreitek.” És Allah tudja, hogy ki az, aki romlást hoz, és ki az, aki jóra törekszik. És ha Allah akarta volna, megnehezítette volna a dolgotokat. Bizony, Allah Mindenható, Bölcs.
És ne házasodjatok társító nőkkel, amíg nem hisznek! És egy hívő rabszolgalány jobb, mint egy társító nő, még ha tetszene is nektek. És ne adjátok az asszonyaitokat feleségül társító férfiakhoz, amíg nem hisznek! Bizony, egy hívő rabszolga jobb, mint egy társító férfi, még ha tetszene is nektek. Azok a Tűzbe hívnak benneteket. Allah pedig a Kertbe hív, és megbocsátásra, az Ő engedelmével. És Ő egyértelműen megmagyarázza az ájáit az embereknek, hogy megemlékezhessenek.
És megkérdeznek a menstruációról. Mondd: „Az egy tisztátalan dolog, ezért tartsátok távol magatokat a nőktől a menstruációjuk során. És ne közelítsetek hozzájuk, amíg meg nem tisztultak. Aztán, ha megtisztították magukat, akkor menjetek hozzájuk, úgy, ahogy Allah előírta.” Allah szereti azokat, akik bűnbánattal fordulnak Hozzá, és szereti azokat, akik megtisztulnak.
Asszonyaitok olyanok nektek, mint a termékeny föld. Menjetek hát a termékeny földetekre úgy, ahogy akartok. És küldjetek előre jót a Túlvilágra magatoknak. És féljétek Allahot, és tudjátok, hogy Vele fogtok találkozni. És mondj jó hírt a hívőknek!
És ne tegyétek Allahot kifogássá az esküitekben arra, hogy elkerüljétek a jótetteket, istenfélők legyetek, és békét teremtsetek az emberek között.
Allah nem fog felelősségre vonni benneteket azzal kapcsolatban, ami nem szándékos az esküitekben, hanem azért von felelősségre benneteket, amit a szívetek szerzett. És Allah Megbocsátó, Irgalmas.
Azoknak, akik megesküsznek, hogy nem közelítenek a feleségükhöz, négy hónapos várakozási idejük van. Ha visszavonják az esküjüket, hát Allah Megbocsátó, Irgalmas.
És ha a válás mellett döntenek, bizony Allah mindent hall, mindent tud.
Az elvált nők várjanak magukban, három menstruációs periódust. És nem megengedett nekik, hogy elrejtsék azt, amit Allah teremtett a méhükben, ha hisznek Allahban és az Utolsó Napban. És a férjüknek több joguk van visszavenni őket ebben az időszakban, ha helyesen kívánnak cselekedni. És a feleségeknek joga van a férjük felett, ahhoz hasonlóan, ahogy a férjüknek is van felettük, de a férjek egy fokkal felettük állnak. És Allah Mindenható, Bölcs.
A válás (visszavonása) kétszer lehetséges. Aztán tartsátok meg őt (a feleséget) megfelelő bánásmóddal, vagy bocsássátok el megfelelő bánásmóddal. És nem megengedett nektek az, hogy visszavegyétek azt, amit adtatok nekik, kivéve, ha mindketten attól félnek, hogy nem fogják tudni tiszteletben tartani az Allah által kijelölt határokat. Akkor nem követtek el bűnt, ha a nő megváltja magát. Ezek Allah határai, ne lépjétek hát túl őket. És akik túllépik Allah határait, azok a bűnösök.
Aztán, ha végleg elválik tőle, akkor az asszony nem megengedett neki, amíg meg nem házasodik valaki mással őutána. Aztán, ha elválik tőle, nincs bűn rajtuk, ha visszatérnek egymáshoz, ha úgy gondolják, hogy be tudják tartani az Allah által kijelölt határokat. És ezek az Allah által kijelölt határok, amiket egyértelművé tesz annak a népnek, akik tudnak.
És ha elváltok az asszonyoktól, és elérik a várakozási időszakuk végét, akkor tartsátok meg őket megfelelő módon, vagy bocsássátok el őket megfelelő módon. És ne vegyétek vissza őket azért, hogy ártsatok nekik. És aki így tesz, az bizony saját maga ellen vétkezett. És ne vegyétek tréfának Allah ájáit! És emlékezzetek Allah kegyeire irántatok, és amit leküldött hozzátok a Könyvből és a Bölcsességből. És féljétek Allahot, és tudjátok, hogy Allah mindenek Tudója.
És ha elváltok az asszonyoktól, és elérik a várakozási időszakuk végét, ne akadályozzátok meg őket abban, hogy újra megházasodjanak férjeikkel, ha tisztességes módon megegyeznek egymás között. Ez intés annak, aki közületek féli Allahot és az Utolsó Napot. Ez erényesebb nektek és tisztább. Bizony, Allah tud, és ti nem tudtok.
És az anyák szoptassák a gyermeküket két teljes évig – azoknak, akik teljesen ki akarják tölteni a szoptatást. És az apa kötelessége az ellátásuk és ruházásuk, megfelelő módon. Egy lélek sem terheltetik többel, mint amire képes. Nem szabad az anyának kárt okozni a gyermeke által, és az apának sem a gyermeke által. És az apa örököseire ugyanaz a kötelesség vonatkozik. Ha mindketten azt kívánják, hogy az elválasztás történjen meg még mielőtt a két év letelt volna, közös megegyezés és tanácskozás után, akkor nincs vád egyikükön sem. És ha szoptatós dajkát akartok a gyermeketeknek, akkor nincs bűn rajtatok, ha kifizetitek azt, ami jár tőletek, megfelelő módon. És féljétek Allahot, és tudjátok meg, hogy Allah mindent lát, amit tesztek.
És akik közületek meghalnak, és feleségeket hagynak hátra, az özvegyek várjanak egymagukban (házasság nélkül) négy hónapig és tíz napig. És amikor kitöltik az előírt időszakot, akkor nincs bűn rajtatok azzal kapcsolatban, amit az özvegyek tesznek magukkal kapcsolatban, megfelelő módon. És Allah nagyon jól ismer mindent, amit tesztek.
És nincs bűn rajtatok, ha célzást tesztek az asszonyoknak, vagy ha elrejtitek azt a szívetekben. Allah tudja, hogy említeni fogjátok őket, de ne kössetek velük titkos ígéreteket, hacsak nem tiszteletre méltó dolgot mondotok. És ne döntsetek a házasságról, amíg ki nem telik az előírt idő. És tudjátok, hogy Allah tudja, hogy mi van a szívetekben, óvakodjatok hát Tőle! És tudjátok, hogy Allah Megbocsátó, haladékot adó.
Nem követtek el bűnt, ha elváltok az asszonyoktól, akiket nem érintettetek, és nem állapítottátok meg számukra a kötelező járandóságukat sem. És adjatok nekik ajándékot – a gazdag a lehetőségei szerint, és a szegény is a lehetőségei szerint, megfelelő módon. Kötelessége ez a jóravalóknak.
Ám ha elváltok tőlük, mielőtt még érintettétek volna őket, és már megállapítottátok a kötelező járandóságukat, akkor adjátok oda a felét annak, amiben megegyeztetek, kivéve, ha ők lemondanak róla, vagy ha az, akinek a kezében a házasság megkötése van lemond róla. És ha lemondotok róla, az közelebb van az istenfélelemhez. És ne feledkezzetek el a nagylelkűségről egymás közt! Bizony, Allah mindent lát, amit tesztek.
És őrizzétek az imákat, különösen a középső imát! És álljatok Allah előtt elkötelezett engedelmességgel.
Ám ha féltek, akkor imádkozzatok állva, vagy a hátasállataitokon ülve. De amikor biztonságban vagytok, emlékezzetek meg Allahról úgy, ahogy Ő tanított meg benneteket, arra, amit korábban nem tudtatok.
És akik meghalnak közületek, és feleségeket hagynak hátra, hagyjanak az örökségből a feleségük számára ellátást egy évig, anélkül, hogy elűznék őket. De ha elmennek, akkor nincs vád rajtatok azzal kapcsolatban, amit magukkal tesznek, megfelelő módon. És Allah Mindenható, Bölcs.
És az elvált nőknek megfelelő ellátás jár – kötelesség ez az istenfélőknek.
Így teszi egyértelművé számotokra Allah az Ő ájáit, hogy elgondolkodhassatok.
Nem láttátok azokat, akik ezrével hagyták el az otthonaikat, a haláltól félve? Aztán Allah azt mondta nekik: „Haljatok meg!”, aztán visszahozta őket az életbe. Bizony, Allah kegyességgel teli az emberek iránt, de a legtöbbjük hálátlan.
És harcoljatok Allah útján, és tudjátok meg, hogy Allah mindent hall, mindent tud.
Ki az, aki jóravaló kölcsönt adna Allahnak hogy Ő megsokszorozhassa azt neki? És Allah visszatart és bőséget ad, és Hozzá fogtok visszatérni.
Nem láttátok-e Izrael gyermekeinek vezetőit Mózes után, amikor azt mondták az egyik prófétájuknak: „Jelölj ki nekünk egy királyt, hogy harcolhassunk Allah útján!” Ő azt mondta: „Nem lehet, hogy talán tartózkodnátok a harctól, ha elő lenne írva nektek?” Azt mondták: „Miért ne harcolnánk Allah útján, mikor bizony, elűztek minket az otthonainkból és a gyermekeink mellől?” Aztán, mikor a harc előíratott nekik, elfordultak, kivéve néhányan közülük. És Allah mindent tud a bűnösökről.
És a prófétájuk azt mondta nekik: „Bizony, Allah Talutot (Saul) jelölte ki nektek királynak.” Azt mondták: „Hogyan járhatna neki királyság felettünk, mikor nekünk sokkal több jogunk van a királysághoz, mint neki, és neki nem adatott bőséges vagyon?” A prófétájuk azt mondta: „Allah őt választotta ki felettetek, és bőségesen megerősítette őt tudásban és testében,. És Allah annak adja az Ő hatalmát, akinek akarja. És Allah mindent befoglal (kegyelmébe), mindent tud.
A prófétájuk azt mondta nekik: „Királyságának jele az, hogy eljön hozzátok a Tabut (ami egy fából készült láda volt, és amit korábban elvesztettek egy csatában), amelyikben nyugalom van Uratoktól, és fennmaradt dolgok, amiket Mózes családja és Áron családja hagyott hátra. Angyalok fogják hozni. Bizony, ebben jel van nektek, ha hívők vagytok.
Amikor Talut útra kelt a sereggel, azt mondta: „Allah próbára fog tenni benneteket egy folyóval. Aki iszik belőle, az nem az enyéim közül való. És aki nem iszik belőle, az az enyéim közül való – kivéve az, aki csak egy keveset merít belőle a tenyerébe. De mind ittak belőle, kivéve egy kevesen. Aztán, mikor Talut átkelt rajta, azokkal, akik vele együtt hittek, azt mondták: „Nincs ma erőnk Góliáttal és a csapataival szemben!” De azok, akik bizonyosak voltak abban, hogy Allahhal fognak találkozni, azt mondták: „Hány kis csapat győzött már le egy nagyot, Allah engedelmével! Bizony, Allah a türelmesekkel van.”
És amikor előreindultak Góliát és a csapatai ellen, azt mondták: „Urunk! Árassz ki ránk türelmet, tedd szilárddá a lábunkat, és segíts meg minket a hitetlenek népe ellen!”
Eképpen legyőzték őket Allah engedelmével, és Dávid legyőzte Góliátot, és Allah neki adta a királyságot és a bölcsességet, és megtanította arra, amire akarta. És ha Allah nem tartana vissza egyes embereket más emberek által, a föld bizonnyal megromlott volna. De Allah tele van kegyességgel a teremtmények iránt.
Ezek Allah ájái, amelyeket igazsággal recitálunk neked. És bizony, te a küldöttek közül való vagy.
Ezek a küldöttek: egyeseket közülük előnyben részesítettünk mások felett. Van köztük olyan, akikkel Allah beszélt, és néhányukat fokozatokkal magasabbra emelt. És Jézusnak, Mária fiának nyilvánvaló bizonyítékokat adtunk, és megerősítettük őt a tiszta Lélekkel (Gábriel angyallal (a.s.). És ha Allah úgy akarta volna, azok, akik utánuk voltak, nem harcoltak volna, miután a nyilvánvaló bizonyítékok eljöttek hozzájuk, de ők összekülönböztek, és egyesek közülük hittek, mások hitetlenek lettek. Ha Allah úgy akarta volna, nem harcoltak volna egymással. De Allah azt tesz, amit Ő akar.
Ti, akik hisztek! Adakozzatok abból, amivel elláttunk benneteket, mielőtt eljön egy Nap, amikor nem lesz majd alkudozás, sem barátság, sem közbenjárás Bizony a hitetlenek – ők a bűnösök.
Allah! Nincs más istenség, csak Ő, az Élő, a saját magát és minden mást Fenntartó. Nem vesz rajta erőt sem szendergés, sem álom. Övé minden, ami az egekben és a földön van. Ki az, aki közbenjárhatna Nála, az Ő engedélye nélkül? Tudja, mi van előttük, és mi van mögöttük. És ők nem foghatnak fel semmit az Ő tudásából, kivéve azt, amit Ő akar. A széke magába foglalja az egeket és a földet, és nem fárasztja el a megőrzésük. Ő a Legmagasztosabb, a Leghatalmasabb.
Nincs kényszer a vallásban. Bizony, a helyes út egyértelműen elkülönült a hibástól. És aki elutasítja a hamis istenségeket, és Allahban hisz, az szilárd kapaszkodót ragadott meg, amely sosem fog eltörni. És Allah mindent hall, mindent tud.
Allah a Szövetségese azoknak, akik hisznek. Kivezeti őket a sötétségből a Fényre. És akik hitetlenek, azoknak a hamis istenségek a szövetségesei. A fényről a sötétségbe vezetik őket. Ezek a Tűz társai, és benne fognak lakozni örökké.
Nem láttad azt, aki vitázott Ábrahámmal Urával kapcsolatban, mert Allah neki adta a királyságot? Amikor Ábrahám azt mondta: „Az én Uram az, aki életet ad, és halálba küld”. Ő azt mondta: „Én is életet adok és halálba küldök”. Ábrahám azt mondta: „Bizony, Allah hozza fel a Napot keletről, te pedig hozzad fel nyugatról!” Erre elnémult az, aki hitetlen volt. És Allah nem vezeti a bűnösök népét.
Vagy mint az, aki elment egy város mellett, amely a tetőire volt fordítva (romokban hevert). Azt mondta: „Hogyan fogja ezt Allah visszahozni az életbe, miután már kihalt?” Ezért Allah a halálba küldte őt száz évre, és utána feltámasztotta. Megkérdezte tőle: „Meddig maradtál?” Azt mondta: „Egy napig, vagy a nap egy részéig”. Azt mondta Allah: „Nem, hanem száz évig maradtál. Nézd meg az ételed és az italod, nem romlottak meg. És nézz a szamaradra! Hogy jellé tegyünk téged az emberek számára. És nézd a csontokat, hogyan támasztjuk fel őket, és aztán hússal borítjuk be!” Aztán, mikor mindez nyilvánvaló lett számára, azt mondta: „Tudom, hogy Allah mindenek felett Hatalmas!”
És emlékezz, mikor Ábrahám azt mondta: „Uram, mutasd meg nekem, hogyan adsz életet a holtaknak!” Azt mondta Allah: „Talán nem hiszel?” Azt felelte: „De igen, csak hogy megnyugodjék a szívem”. Azt mondta Allah: „Akkor fogj négy madarat, és hajlítsd őket magadhoz! Aztán (öld meg őket, és vágd fel darabokra, és) helyezz egy részt belőlük minden hegyre. Aztán hívd őket, és sietve jönnek majd hozzád. És tudd, hogy Allah Mindenható, Bölcs.
Azoknak a példája, akik Allah útján költik a vagyonukat, olyan, mint a gabonaszem, amely hét kalászt hajt, és minden kalászban száz szem van. És Allah sokszorosan jutalmazza meg azt, akit akar. És Allah mindent befoglal (kegyelmébe), és mindent tud.
Azok, akik Allah útján költik a vagyonukat, és amit költöttek, azt nem követik a nagylelkűségükre való emlékeztetéssel, vagy sértő szavakkal, azoknak meglesz a jutalmuk Uruknál. Nem fognak majd félni, és nem fognak szomorkodni.
A kedves szó és a megbocsátás jobb, mint az adakozás, amit bántás követ. És Allah Gazdag, Engedékeny (haladékot adó).
Ti, akik hisztek! Ne tegyétek az adományotokat hiábavalóvá azzal, hogy felemlegetitek a bőkezűségeteket, vagy bántással, mint az, aki azért költi a vagyonát, hogy az emberek lássák, és nem hisz Allahban és az Utolsó Napban. Mert ennek a példája olyan, mint a sima szikla, amit egy kevés por fed, aztán sűrű eső hull rá, és csupaszon hagyja. Nincs hatalmuk semmi felett, amit szereztek. És Allah nem vezeti a hitetlen népet.
És azoknak a példája, akik Allah megelégedését keresve és lelkükben bizonyossággal költik a vagyonukat, olyan, mint egy magaslaton lévő kert, sűrű eső öntözi, és kétszeres termést hoz. És ha nem is éri sűrű eső, akkor egy kevés permet. És Allah mindent lát, amit tesztek.
Szeretné-e valamelyiketek, hogy datolyapálmákból és szőlőből legyen kertje, amely alatt folyók folynak, aztán pedig utolérje az öregség sújtsa, és a gyermekei gyengék, és aztán lesújtson a kertre egy vad forgószél, amelyben tűz van, és felégesse? Így teszi Allah egyértelművé az Ő ájáit, hogy elgondolkodjatok.
Ti, akik hisztek! Adakozzatok a jó dolgokból, amit kerestetek, és amit Mi előhoztunk számotokra a földből. És ne legyen az a célotok, hogy azt adjátok belőle, ami rossz, amit ti magatok sem vennétek el, hacsak nem csukott szemmel. És Allah Gazdag, dicséretre méltó.
A Sátán szegénységgel fenyeget benneteket, és erkölcstelenséget parancsol nektek. És Allah megbocsátást ígér nektek Magától, és az Ő kegyességét. És Allah mindent befoglal (kegyelmébe), mindent tud.
Bölcsességet ad annak, akinek akar, és akinek bölcsesség adatott, annak bizony nagy jó adatott. És nem emlékezik meg más, csak azok, akik használják az eszüket.
És bármit is költötök, vagy bármilyen esküt is tesztek, Allah tudja. És a bűnösöknek nem lesz segítőjük.
Ha nyilvánosságra hozzátok az adományaitokat, az jó. De ha titokban tartjátok, és a szegényeknek adjátok, az jobb nektek. Eltávolítja rólatok a rossztetteitek egy részét. És Allah nagyon jól ismer mindent, amit tesztek.
Nem a te dolgod az ő vezetésük, hanem Allah vezeti azt, akit Ő akar. És bármi jót költötök, a saját javatokra van, és ne költsetek másként, mint Allah arcát keresve. És amit a javaitokból költötök, teljes mértékben vissza lesz az fizetve nektek, és nem szenvedtek igazságtalanságot.
Az adomány a szegényeknek jár, akik akadályoztatva vannak Allah útján, és nem tudnak utazni a földön. A tudatlan azt gondolná, hogy gazdagok, mert megtartóztatják magukat. De felismerhetitek őket a jelükről: nem kérnek tolakodóan az emberektől. És bármi jót is költötök, Allah tudja.
Akik a vagyonukat költik éjjel és nappal, titokban és nyíltan, azoknak meglesz a fizetségük Uruknál. És nem fognak majd félni, és nem fognak szomorkodni.
Akik kamatot élnek fel, nem állhatnak másként, mint az olyan ember, akit a Sátán érintése megzavart. Azért, mert azt mondják: "A kereskedés ugyanolyan, mint a kamat!” De Allah megengedte a kereskedést, és megtiltotta a kamatot. Ezután, miután valaki figyelmeztetést kapott Urától, távol marad tőle, akkor övé lesz az, amit korábban szerzett, és az ügye Allahra tartozik. De akik visszatérnek hozzá, azok a Tűz társai lesznek, benne fognak lakozni örökké.
Allah semmivé teszi a kamatot, és megnöveli az adományt. Bizony, Allah nem szereti a hálátlan bűnösöket.
Bizony, akik hisznek, és jókat cselekszenek, és megtartják az imát, és megadják a zakátot, nekik meglesz a jutalmuk Uruktól, és nem fognak félni, és nem fognak szomorkodni.
Ti, akik hisztek! Féljétek Allahot, és engedjétek el, ami megmaradt a kamatból, ha valóban hívők vagytok!
És ha nem teszitek, akkor tudjátok meg, hogy háborút jelent ez Allahtól és a Küldöttétől ellenetek. És ha megbánjátok, akkor tiétek a tőkétek – ne cselekedjetek rosszat, és akkor nem lesztek hibáztatva.
Ha az adós nehézségben van, akkor adjatok neki időt, amíg könnyebb helyzetben lesz, és ha elengeditek adományként, jobb az nektek, bárcsak tudnátok.
És féljétek azt a napot, amikor visszavitettek majd Allahhoz. Akkor minden léleknek visszafizettetik majd teljes egészében az, amit szerzett, és nem lesz részük igazságtalanságban.
Ti, akik hisztek! Ha adósságról köttök szerződést egy meghatározott időre, írjátok le azt! És egy írnok írja le azt, igazsággal közöttetek. És az írnok, ne utasítsa vissza, hogy leírja, ahogy azt Allah megtanította neki. Írja hát le, és akin a kötelesség van, diktálja neki. És félje Allahot, az Urát, és ne kicsinyítse semmilyen módon. És ha az, akin a kötelesség van korlátozott a megértésben, gyenge, vagy nem képes diktálni, akkor a gyámja diktálja, igazságosan. És hívjatok tanúskodni két tanút a férfiaitok közül (a muszlimok közül). És ha nincs két férfi, akkor egy férfit és két nőt azok közül, akiket megfelelő tanúnak tartotok – hogy ha az egyik téved, a másik emlékeztethesse őt. És a tanúk ne utasítsák vissza, ha felkérik őket. És ne tartsátok fárasztónak leírni, legyen az kevés vagy sok, a megfelelő időszakkal. Ez igazságosabb Allah előtt, és jobb bizonyítékként, és közelebb van a kétségek elkerüléséhez köztetek. Azonban ha azonnali ügyletről van szó, amit végrehajtotok egymást közt, akkor nincs bűn rajtatok, ha nem írjátok le. És hívjatok tanúkat, amikor kereskedelmi ügyleteket bonyolítotok le. És se az írnok, se a tanú ne szenvedjen semmiféle ártalmat. És ha így tennétek, az bizony bűnös viselkedés a részetekről. És féljétek Allahot! Allah tanít benneteket. És Allah a Tudója mindennek.
És ha úton vagytok, és nem találtok írnokot, akkor adjatok valami zálogot. És ha valamelyikőtök rábíz valamit a másikra, akkor az, akire rábízták, feleljen meg a bizalomnak, és félje Allahot, az Urát. És ne rejtsétek el a bizonyítékot. És aki elrejti, annak bizony bűnös a szíve. És Allah mindenről tud, amit tesztek.
Allahé mindaz, ami az egekben van, és mindaz, ami a földön van. Akár kinyilvánítjátok azt, ami a lelketekben van, akár elrejtitek, Allah elszámolásra fog hívni érte. Aztán Allah megbocsát annak, akinek akar, és megbünteti azt, akit akar. Allah mindenek felett hatalmas.
A Küldött hisz abban, ami leküldetett hozzá Urától, és a hívők is. Mind hisznek Allahban, és az angyalaiban, és a könyveiben, és a Küldötteiben. Nem teszünk különbséget a Küldöttei között. És azt mondták: „Halljuk és engedelmeskedünk. Bocsáss meg nekünk, Urunk, és Hozzád fogunk visszatérni!”
Allah nem terhel meg egyetlen lelket sem, csak azzal, amire képes. Az lesz a javára írva, amit megszerzett, és az lesz ellene, amit megszerzett. Urunk! Ne vonj minket felelősségre, ha elfelejtünk valamit, vagy ha hibázunk! Urunk! Ne tegyél ránk olyan terhet, mint azokra tettél, akik előttünk voltak! Urunk! Ne terhelj minket olyasmivel, amihez nincs erőnk! És légy velünk elnéző, és bocsáss meg nekünk, és irgalmazz nekünk. Te vagy a mi Védelmezőnk, segíts hát meg minket a hitetlenek népe ellen!
Alif. Lám. Mím.
Allah! Nincs más istenség, csak Ő, az Élő, a saját magát és minden mást Fenntartó.
Ő az, Aki leküldte neked a Könyvet igazsággal, megerősítve azt, ami előtte volt. És leküldte a Tórát és az Evangéliumot
ezelőtt, vezetésként az embereknek, És leküldte a Megkülönböztetőt. Bizony, akik nem hisznek Allah ájáiban, azoknak szigorú büntetés jár. És Allah Mindenható, Megtorló.
Bizony, semmi nincs elrejtve Allahtól a földön és az égben.
Ő az, Aki megformál benneteket az anyaméhekben, ahogyan akar. Nincs más istenség, csak Ő, a Mindenható, a Bölcs.
Ő az, Aki leküldte neked a Könyvet. Vannak benne teljesen egyértelmű áják, ezek képezik a Könyv Anyját. Mások pedig nem teljesen egyértelműek, Ezért azok, akiknek a szívükben betegség van, azt követik, ami nem egyértelmű belőle, ellentmondást (viszályt) keresve, és a rejtett jelentésüket keresve. Pedig senki nem ismeri ezek rejtett jelentését, csak Allah. És azok, akik szilárdak a tudásban, azt mondják: „Hiszünk benne. Mind Urunktól való!” És nem emlékezik (nem fogadja meg a figyelmeztetést) más, csak azok, akik értenek.
„Urunk! Ne tedd, hogy a szívünk eltérjen, miután már vezettél minket. És adj nekünk Tőled származó kegyelmet! Bizony, Te vagy az, Aki mindent megad.
Urunk! Bizony, Te fogod összegyűjteni az embereket azon a Napon, amelyhez nem férhet kétség. Bizony, Allah nem szegi meg az ígéretét.”
Bizony, akik hitetlenek, azoknak soha nem fog használni a vagyonuk vagy a gyermekeik Allah ellen semmit. Ők azok, akik a Tűz tüzelője lesznek.
Ahhoz hasonlóak ők, mint Fáraó népének viselkedése, és azoké, akik előttük voltak. Meghazudtolták a Mi jeleinket, ezért Allah megragadta őket a bűneikért. És Allah szigorú a büntetésben.
Mondd azoknak, akik hitetlenek: „Le lesztek győzve, és össze lesztek gyűjtve a Pokolba. Milyen rossz nyugvóhely az!”
Bizony, jel volt számotokra a két seregben, amelyek találkoztak – az egyik Allah útján harcolt, a másik hitetlen volt. Úgy látták, mintha a számuk kétszerese lenne az övéknek. És Allah azt támogatja az Ő segítségével, akit akar. Bizony, ebben tanulság van azoknak, akik látnak.
Az embereknek kívánatossá tétetett az, amire vágynak – az asszonyok és a gyermekek, a felhalmozott kincs aranyból és ezüstből, a megbélyegzett paripák, és a jószágok, és a termékeny föld. Ezek az evilági élet élvezetei. De Allah! Nála van a visszatérés legjobb helye.
Mondd: „Hírt adjak nektek valamiről, ami jobb annál? Azoknak, akik istenfélők, kertjeik lesznek Uruknál, amelyek alatt folyók folynak. Örökké abban fognak lakozni. És tisztává tett társaik lesznek ott, és Allah megelégedése. És Allah mindent lát az Ő szolgáival kapcsolatban.”
Akik azt mondják: „Urunk! Bizony, mi hiszünk, bocsásd meg hát nekünk a bűneinket, és ments meg minket a Tűz büntetésétől!”
A türelmesek, az igazak, az engedelmesek, akik költenek, és azok, akik hajnal előtt Allah bocsánatáért könyörögnek.
Allah a Tanú rá, hogy nincs más istenség, csak Ő, és az angyalok, és azok, akiknek tudásuk van. Fenntartja az igazságosságot. Nincs más istenség, csak Ő, a Mindenható, a Bölcs.
Bizony, a vallás Allah előtt az Iszlám. Azok, akiknek a Könyv adatott, nem különböztek, csak miután a tudás eljött hozzájuk, egymás iránti irigységből.. És akik nem hisznek Allah ájáiban, azokkal szemben bizony, Allah gyors az elszámolásban.
Aztán, ha vitáznak veled, mondd: „Alávetettem magam Allahnak, és azok is, akik engem követnek.” És mondd azoknak, akiknek a Könyv adatott, és az írástudatlanoknak: „Alávetettétek magatokat Allahnak?” És ha alávetik magukat, akkor bizonnyal igaz vezetést kapnak. De ha elfordulnak, a te felelősséged csak az, hogy átadd az Üzenetet. És Allah mindent lát az Ő szolgáival kapcsolatban.
Bizony, azok, akik nem hisznek Allah ájáiban, és jogtalanul megölik a prófétákat, és megölik azokat, akik igazságot parancsolnak az emberek között: nekik add hírül, hogy fájdalmas büntetésben lesz részük.
Ők azok, akiknek hiábavalóak lesznek a cselekedeteik ezen a világon és a Túlvilágon, és akiknek nem lesznek nekik segítőik.
Nem láttad azokat, akiknek egy rész adatott a Könyvből? Allah Könyvéhez hívatnak, hogy az döntsön közöttük, de egy csoport közülük idegenkedve elfordult tőle.
Azért volt ez, mert azt mondták: „A Tűz nem fog minket érinteni, csak egy bizonyos számú napig!” És félrevezette őket a vallásukban az, amit kitaláltak.
De hogyan lesz majd, amikor összegyűjtjük őket egy Napon, amelyhez nem férhet kétség, és minden lélek teljes mértékben megkapja majd a fizetségét azért, amit szerzett, és nem lesznek velük igazságtalanok.
Mondd: „Ó, Allah, a hatalom birtokosa! Annak adod a hatalmat, akinek akarod, és attól veszed el a hatalmat, akitől akarod. Megtiszteltetésben részesíted azt, akit akarsz, és megalázod azt, akit akarsz. A Te Kezedben van minden jó. Te mindenek felett hatalmas vagy.
Beolvasztod az éjszakát a nappalba, és beolvasztod a nappalt az éjszakába. Előhozod az élőket a holtakból, és előhozod a holtakat az élőkből. És gondoskodsz arról, akiről akarsz, elszámolás nélkül.
Ne válasszák a hívők a hitetleneket szövetségesül a hívők helyett! És aki ezt teszi, annak nincs köze Allahhoz semmiben, kivéve, ha valóban féltek a veszélyüktől. És Allah figyelmeztet benneteket saját Magával kapcsolatban. És Allahhoz fogtok visszatérni.
Mond: „Akár elrejtitek, ami a kebletekben van, akár kinyilvánítjátok, Allah tudja azt. És Ő tudja mindazt, ami az egekben van és ami a földön van. És Allah mindenek felett Hatalmas.
A Napon, amikor minden lélek szembesül majd a jóval, amit tett, és a rosszal, amit tett, azt kívánja majd, hogy bárcsak nagy távolság lenne közötte és aközött. És Allah figyelmeztet benneteket saját Magával kapcsolatban. És Allah kedvességgel teli a szolgái iránt.
Mondd: „Ha szeretitek Allahot, akkor kövessetek engem. Akkor Allah is szeretni fog benneteket, és megbocsátja nektek a bűneiteket. Allah Megbocsátó, Irgalmas.”
Mondd: „Engedelmeskedjetek Allahnak és a Küldöttének!” És ha elfordulnak, hát Allah bizony nem szereti a hitetleneket.”
Bizony, Allah Ádámot és Noét, Ábrahám családját, és Imrán családját választotta ki a teremtmények felett.
egymás leszármazottaiként. És Allah a mindent Halló, mindent tudó.
És mikor Imrán felesége azt mondta: „Uram! Neked ígérem azt, ami a méhemben van, a Te szolgálatodnak szentelve. Fogadd hát el tőlem. Bizony, Te vagy a mindent Halló, mindent Tudó.
Aztán, mikor megszülte őt, azt mondta: „Uram, bizony, egy lányt hoztam a világra!” És Allah jól tudja, hogy mit hozott világra. „És a férfi nem olyan, mint a nő. Máriának neveztem el őt, és a Te védelmedbe helyezem őt és a leszármazottait a kitaszított Sátántól!”
És Ura elfogadta őt (Máriát), jó elfogadással, és felnevelte, szép neveléssel. És Zakariás gondjaira bízta őt. Akárhányszor meglátogatta őt Zakariás a fülkéjében, ellátást (élelmet) talált nála. Megkérdezte: „Mária! Honnan van ez neked?” Azt felelte Mária: „Allahtól. Bizony, Allah gondoskodik arról, akiről Ő akar, elszámolás nélkül.”
Akkor, ott Zakariás Urához fohászkodott. azt mondta: „Uram, adj nekem Tőled Magadtól való, tiszta utódot! Bizony, Te vagy a fohászok Meghallgatója.”
És az angyalok szóltak hozzá, amint ott állt imádkozva az imafülkében: „Bizony, Allah jó hírt mond neked Jánosról (Jahja), aki megerősíti az Allahtól való Szót, és nemes lesz, erényes, és próféta a jóravalók közül.
Azt mondta: „Uram! Hogyan is lehetne fiam, mikor elértem már az öregkort, és a feleségem meddő?” Azt mondta: „Így lesz. Allah azt teszi, amit Ő akar.”
Azt mondta: „Uram! Adj nekem jelet!” Azt mondta: „Az lesz a jeled, hogy három napig nem beszélsz majd az emberekkel, csak jelbeszéddel. És emlékezz meg sokat Uradról, és magasztald Őt este és reggel!”
És mikor az angyalok azt mondták: „Mária! Bizony, Allah kiválasztott téged, és megtisztított, és kiválasztott minden teremtmény asszonyai közül!”
„Mária! Engedelmeskedj Uradnak, és borulj le, és hajolj meg a meghajlókkal együtt!”
Ezek a Láthatatlan hírei, amelyeket felfedtünk neked. És nem voltál ott velük, amikor eldobták a tollaikat, hogy melyikük legyen felelős Máriáért, és nem voltál ott velük, mikor vitatkoztak.
Mikor az angyalok azt mondták: „Mária! Bizony, Allah jó hírt ad neked egy Tőle származó Szóról, a neve a Messiás, Jézus, Mária fia. Megtiszteltetésben részesül ebben a világban, a Túlvilágon pedig azok között lesz, akik közel hozatnak (Allahhoz).
És beszélni fog az emberekhez a bölcsőben és felnőttként is, és a jóravalók közül lesz.”
Azt mondta Mária: „Uram! Hogy lenne nekem gyermekem, mikor nem érintett még engem ember?” Azt mondta: „Így lesz! Allah azt teremt, amit akar. Ha elrendel egy dolgot, csak azt mondja neki: Legyél! És az lesz.
És megtanítja neki a Könyvet és a bölcsességet, és a Tórát és az Evangéliumot,
és küldött lesz Izrael népéhez: „Bizony, eljöttem hozzátok jelekkel az Uramtól – hogy csinálok nektek agyagból egy madárhoz hasonlót, aztán belelehelek, és madár lesz, Allah engedelmével. És meggyógyítom a vakokat és leprásokat, és életet adok a holtaknak, Allah engedelmével. És elmondom nektek, hogy mit esztek, és mit tároltok a házaitokban. Bizony, ebben jel van számotokra, ha hívők vagytok.
És megerősítem azt, ami előttem volt a Tórából, és hogy megengedetté tegyek számotokra néhány dolgot, ami korábban tiltott volt nektek. És jellel jöttem hozzátok Uratoktól. Féljétek hát Allahot, és engedelmeskedjetek nekem.
Bizony, Allah az én Uram és a ti Uratok, szolgáljátok hát Őt! Ez az egyenes út.”
De amikor Jézus megérezte a hitetlenségüket, azt mondta: „Kik lesznek az én segítőim Allah ügyében?” A tanítványok azt mondták: „Mi vagyunk Allah ügyének segítői! Hiszünk Allahban, és tanúsítsd, hogy muszlimok vagyunk!
Urunk! Hiszünk abban, amit leküldtél, és követjük a küldöttet, írj hát fel minket a tanúk közé.
És cselt szőttek, és Allah is cselt szőtt. És Allah a legjobb azok közül, akik cselt szőnek.
Emlékezz, mikor Allah azt mondta: „Jézus! Bizony, Magamhoz veszlek téged, és felemellek téged Magamhoz, és megtisztítlak azoktól, akik hitetlenek, és azokat, akik téged követnek magasabb rendűvé teszem a hitetleneknél az Ítélet Napjáig. Aztán hozzám fogtok visszatérni, és Én igazságot teszek köztetek abban, amiben különböztetek.
És ami a hitetleneket illeti, szigorú büntetéssel fogom megbüntetni ezen a világon és a Túlvilágon. És nem lesz segítőjük.”
És azok, akik hisznek és jótetteket cselekszenek, Ő (Allah) teljes egészében megadja majd a jutalmukat. És Allah nem szereti a bűnösöket (igazságtalanokat).
Ez az, amit elmondunk neked az ájákból és a bölcs Emlékeztetőből.
Bizony, Jézus példája olyan Allah előtt, mint Ádámé. Őt porból teremtette, aztán azt mondta neki: Legyél! És ő lett.
Az igazság Uradtól van, ne legyél hát a kételkedők között!
Aztán, ha valaki vitatkozik veled ezzel kapcsolatban, miután a tudás eljött hozzád, mondd: „Gyertek, hívjuk a mi fiainkat és a ti fiaitokat, a mi asszonyainkat és a ti asszonyaitokat, minket és benneteket, és fohászkodjunk alázatosan, és kérjük Allah átkát a hazugokra!”
Bizony, ez az igaz történet. És nincs más isten, csak Allah. És bizony Allah Mindenható, Bölcs.
És ha elfordulnak, hát bizony, Allah mindent tud azokról, akik romlást okoznak.
Mond: „Könyv Népe! Gyertek egy olyan szóra, amely megegyezik közöttünk! Hogy nem szolgálunk mást, csak Allahot, és nem állítunk Mellé társakat, és nem veszünk másokat urainknak Allahon kívül!” Aztán, ha elfordulnak, mondjátok: „Tanúsítsátok, hogy muszlimok vagyunk!”
Könyv Népe! Miért vitáztok Ábrahámmal kapcsolatban, amikor a Tóra és az Evangélium csak utána küldetett le? Miért nem használjátok az eszeteket?
Bizony, ti olyanok voltatok, akik olyasmiről vitáznak, amivel kapcsolatban volt tudásuk. Akkor miért vitáztok olyasmiről, amivel kapcsolatban nincs tudásotok? Allah tud, ti pedig nem tudtok.
Ábrahám nem volt sem zsidó, sem keresztény, hanem haníf volt, muszlim. És nem tartozott a társítók közé.
Bizony, azok vannak a legközelebb Ábrahámhoz, akik követték őt, és ez a próféta, , és akik hisznek. Allah a hívők Védelmezője.
Egy csoport a Könyv Népéből azt szeretné, ha félre tudna vezetni benneteket, ám nem vezetnek félre mást, csal saját magukat, és nincsenek tudatában.
Könyv népe! Miért tagadjátok meg Allah ájáit, hiszen ti magatok is tanúi vagytok?
Könyv Népe! Miért öltöztetitek az igazságot hamisságba, és rejtitek el az igazságot, mikor pedig tudjátok azt?
És egy csoport a Könyv Népéből azt mondta: „Higgyetek a nap elején abban, ami a hívőknek leküldtetett, és utasítsátok el a nap végén, hogy talán visszatérnek!”
„És ne higgyetek senkinek, csak aki a ti vallásotokat követi!” Mondd: „Allah vezetése az igaz vezetés. De ti nem tartjátok elképzelhetőnek, hogy valaki ahhoz hasonlót kapjon, ami nektek adatott, vagy hogy vitába szálljanak veletek Uratok előtt.” Mondd: „Minden kegy Allah kezében van, annak adja, akinek akarja. És Allah mindent befoglal (kegyelmébe), mindent tud.
Azt választja ki kegyelmére, akit akar. És Allah a hatalmas kegyek Birtokosa.
És a Könyv Népe közül van olyan, aki, ha rábízol egy nagy értékű vagyont, visszaadja neked. És van köztük olyan, aki, ha rábízol egyetlen ezüstérmét, nem adja vissza, hacsak nem követeled tőle folyamatosan. Azért van ez, mert azt mondják: „Nem terhel minket bűn az írástudatlanokkal kapcsolatban.” Hazugságot mondanak Allahról, miközben tudják.
De nem! Aki betartja az egyezségét, és féli Allahot, bizony Allah szereti az istenfélőket.
Bizony, azok, akik eladják Allah szerződését és a saját esküjüket alacsony áron, azoknak nem lesz részük a Túlvilágban, és Allah nem fog beszélni velük, és nem is fog rájuk nézni a Feltámadás Napján, és nem tisztítja meg őket. És fájdalmas büntetés jár nekik.
És bizony, van köztük egy csoport, akik eltorzítják a Könyvet a nyelvükkel, hogy azt gondolhassátok, hogy az a Könyvből van, pedig nem a Könyvből van. És azt mondják: „Ez Allahtól van”, de valójában az nem Allahtól van. És hazugságot mondanak Allahról, miközben tudják.
Nem lehetséges az egyetlen emberi lénynek sem, akinek Allah a Könyvet, a bölcsességet és a prófétaságot adta, hogy azt mondja az embereknek: „Legyetek az én szolgáim, Allah szolgái helyett”. Hanem azt mondaná: „Legyetek bölcs tudósok, mert a Könyvet tanítottátok, és tanultátok.”
És azt sem parancsolná, hogy tegyétek meg az angyalokat és a prófétákat uraitokká. Talán a hitetlenséget parancsolná nektek azután, hogy muszlimok lettetek?
És mikor Allah szerződést kötött a prófétákkal: „Vegyétek, amit nektek adtam Könyvből és a bölcsességből, és aztán majd jön egy Küldött hozzátok, megerősítve azt, ami nálatok van. Higgyetek benne és támogassátok.” Azt mondta: „Beleegyeztek és elfogadjátok ezzel a feltétellel a szerződésemet?” Azt mondták: „Beleegyezünk.” Azt mondta: „Akkor tanúskodjatok, és én is veletek leszek a tanúk között!”
Aztán aki elfordul ez után, hát ők azok, akik bűnösök.
Vajon mást keresnek Allah vallásán kívül? Mikor pedig Neki veti alá magát minden, ami az egekben és a földön van, szándékosan, vagy akaratán kívül, és Hozzá fognak visszatérni.
Mondd: „Hiszünk Allahban, és ami leküldetett nekünk, és ami leküldetett Ábrahámnak, és Izmailnak, és Izsáknak, és Jákobnak és a leszármazottaiknak, és ami Mózesnek, Jézusnak, és a prófétáknak adatott Uruktól. Nem teszünk köztük különbséget, és Neki vetjük alá magunkat.
És aki más vallást keres az Iszlámon kívül – az soha nem fogadtatik el tőle, és a Túlvilágon a vesztesek között lesz.
Hogyan vezetne Allah egy népet, akik hitetlenek lettek azután, hogy hittek, és tanúi lettetek annak, hogy a Küldött igaz, és miután eljöttek hozzájuk a nyilvánvaló bizonyítékok? És Allah nem vezeti a bűnösök népét.
Ők azok, akiknek a fizetsége az, hogy Allah átka van rajtuk, és az angyaloké és az embereké, mind együtt.
Abban fognak lakozni örökké. A büntetés nem lesz megkönnyítve számukra, és nem kapnak haladékot sem.
Kivéve azok, akik bűnbánattal fordulnak ezután, és jóvá teszik. Akkor bizony Allah Megbocsátó, Irgalmas.
Bizony, akik nem hisznek, azután, hogy hittek, és aztán tovább növekszik a hitetlenségük, azoknak a bűnbánata soha nem fogadtatik el, és ők azok, akik tévelyegnek.
Bizony, akik nem hisznek, és meghalnak, amíg még hitetlenek, még ha felajánlaná egyikük váltságdíjként az összes aranyat, ami csak a földön van, az sem fogadtatik majd el tőle. Fájdalmas büntetés jár nekik, és nem lesznek támogatóik.
Nem érhetitek el a jóság legmagasabb fokát, amíg nem adakoztok abból, amit szerettek. És bármit is adakoztok, bizony, Allah tud róla.
Minden étel megengedett volt Izrael népének, kivéve, amit Izrael tiltottá tett saját magának, mielőtt a Tóra leküldetett. Mondd: „Hozzátok hát a Tórát, és olvassátok fel, ha igazak vagytok!”
Ám aki hazugságot talál ki Allah ellen ez után – ők bizony bűnösök.
Mondd: „Allah igazat mondott, kövessétek hát Ábrahám vallását: haníf volt, és nem tartozott a társítók közé.
Bizony, az első Ház, amely létre lett hozva az embereknek, Bekkában (Mekkában) van: áldott ez, és vezetés a teremtmények számára.
Egyértelmű jelek vannak benne, ezek egyike Ábrahám helye, és aki belép oda, biztonságban van. És a zarándoklat a Házhoz kötelesség, amellyel az emberek Allahnak tartoznak, azok, akik módot találnak rá. Aki viszont hitetlen, hát bizony, Allah nem szorul rá a teremtményekre.
Mondd: „Könyv Népe! Miért nem hisztek Allah ájáiban, holott Allah a tanú arra, amit tesztek?”
Mondd: „Könyv Népe! Miért tartjátok távol azokat, akik hisznek, Allah Útjától, azt keresve, hogy ferdévé tegyétek, mikor pedig tanúk vagytok? És Allah nem tudatlan azzal kapcsolatban, amit cselekszetek.
Ti, akik hisztek! Ha engedelmeskedtek egy csoportnak azok közül, akiknek a Könyv adatott, vissza fognak fordítani benneteket a hit után a hitetlenségre.
És hogyan lehetnétek hitetlenek, mikor nektek olvassák Allah ájáit, és köztetek van az Ő Küldötte? És aki erősen ragaszkodik Allahhoz, az bizony egyenes útra vezettetett.
Ti hívők! Féljétek Allahot igaz istenfélelemmel! És ne haljatok meg addig, amíg muszlimok nem lettetek.
És ragaszkodjatok Allah kötelékéhez mind együtt, és ne legyetek megosztva egymás közt. És emlékezzetek Allah kegyelmére, amiben részesített benneteket, amikor ellenségek voltatok, és Ő egyezséget teremtett a szíveitek között, és az Ő kegyelme által testvérek lettetek. És amikor a Tűz gödrének szélén voltatok, és Ő megmentett attól benneteket. Így teszi egyértelművé Allah az Ő ájáit, hogy vezetve lehessetek.
Váljatok olyan közösséggé, amely a jóra hív, megparancsolja azt, ami helyes, és megtiltja azt, ami helytelen. Ők azok, akik a siker részesei lesznek.
És ne legyetek olyanok, mint azok, akik csoportokra szakadtak és összekülönböztek, miután az egyértelmű bizonyítékok eljöttek hozzájuk. És ők azok, akiknek hatalmas büntetés jár…
azon a Napon, amikor egyes arcok fehérek lesznek, mások pedig feketék. Azok, akiknek az arcuk fekete lesz: „Hitetlenek lettetek, miután már hívők lettetek? Akkor ízleljétek meg a büntetést a hitetlenségetek miatt!”
De azok, akiknek az arca fehér lesz, ők Allah kegyelmében lesznek, és abban fognak lakozni örökké.
Ezek Allah ájái, amelyeket igazsággal olvasunk fel neked. És Allah nem akar igazságtalanságot a teremtményeknek.
És Allahé mindaz, ami az egekben és ami a földön van. És Allahhoz térnek vissza az ügyek.
Ti vagytok a legjobb közösség, amely létrehozatott az embereknek: megparancsoljátok, ami helyes, megtiltjátok, ami helytelen, és hisztek Allahban. És ha a Könyv Népe hinne, az jobb lenne nekik. Vannak köztük hívők, de a legtöbbjük engedetlen bűnös.
Sosem lesznek képesek ártani nektek, kivéve jelentéktelen kellemetlenségekkel. És ha harcolnak veletek, hátat fognak fordítani nektek, és nem lesznek megsegítve.
Megaláztatással lesznek sújtva, bárhol is találtatnak, kivéve az Allahtól való kötelet és az emberektől való kötelet. És magukra vonták Allah haragját, és szegénységgel sújtotta őket, mert nem hittek Allah ájáiban, és jogtalanul megölték a prófétákat. Ez azért van, mert engedetlenek voltak, és túllépték a határokat.
Ők nem mind ugyanolyanok. Van egy közösség a Könyv Népe között, akik igaz úton járók, és Allah ájáit olvassák az éjszaka óráiban, és leborulnak.
Hisznek Allahban és az Utolsó Napban, és megparancsolják azt, ami helyes, és megtiltják azt, ami helytelen, és igyekeznek a jótettekben. És ők azok, akik az igazak közé tartoznak.
És bármi jót is tesznek, nem lesz tőlük megtagadva. És Allah ismeri az istenfélőket.
Bizony, a hitetleneknek soha nem fog használni a vagyonuk és a gyermekeik Allah ellen semmit. És ők a Tűz társai, abban fognak lakozni örökké.
Annak a példája, amit az evilági életben költenek, olyan, mint a fagyos szél, amely lesújt annak a népnek a termésére, amely önmaga ellen vétkezett, és elpusztítja. És Allah nem volt igazságtalan velük – ők voltak igazságtalanok saját magukkal szemben.
Ti, akik hisztek! Ne válasszatok magatokon kívül mást bizalmasotoknak, mert ők nem fognak megkímélni benneteket az ártalomtól. Azt kívánják, ami nektek nehézséget okoz. Bizony, a gyűlöletük nyilvánvaló a szájukból, és amit a keblük rejt, az még rosszabb. Így tesszük egyértelművé nektek a jeleket, ha használjátok az eszeteket.
Íme, ti vagytok azok, akik szeretitek őket, de ők nem szeretnek benneteket, és ti hisztek a Könyvben, teljes egészében. És amikor találkoznak veletek, azt mondják: „Hiszünk”. De amikor egyedül vannak, az ujjaikat harapdálják az irántatok érzett dühükben. Mondd: „Haljatok bele a dühötökbe! Bizony, Allah tudja, mi van a keblekben.”
Ha valami jó ér benneteket, elszomorítja őket, és ha szerencsétlenség ér benneteket, annak örvendeznek. Ám ha türelmesek vagytok, és félitek Allahot, a tervezgetéseik nem árthatnak nektek semmit. Bizony, Allah átfogja azt, amit tesznek.
És mikor elhagytad a családodat kora reggel, hogy felállítsd a hívőket a csatahelyükön! És Allah mindent hall, mindent tud.
Amikor a két csoport közöttetek már majdnem kudarcot vallott, de Allah volt a védelmezőjük. És Allahra hagyatkozzanak a hívők!
Bizony, Allah már megsegített benneteket Badrnál, amikor gyengék voltatok. Féljétek hát Allahot, hogy hálásak lehessetek!
És amikor azt mondtad a hívőknek: „Nem elegendő nektek az, hogy Uratok megerősít benneteket háromezer leküldött angyallal?”
Igen, ha türelmesek vagytok, és félitek Allahot, és ők hirtelen megtámadnak benneteket, Uratok megerősít benneteket ötezer megjelölt angyallal.
És nem másért tette ezt Allah, mint jó hírként nektek, és hogy megnyugtassa vele a szíveteket. És nincs máshonnan győzelem, csak Allahtól, a Mindenhatótól, a Bölcstől.
Hogy elpusztíthasson egy részt azok közül, akik hitetlenek, vagy megalázza őket, hogy csalódottan térjenek vissza.
Nem a tiéd a döntés, hogy Ő feléjük fordul, vagy megbünteti őket, bizony, ők az igazságtalanok saját magukkal szemben.
És Allahé mindaz, ami az egekben és ami a földön van. Megbocsát annak, akinek akar, és megbünteti azt, akit akar. És Allah Megbocsátó, Irgalmas.
Ti, akik hisztek! Ne éljétek fel a kamatot, ami megduplázódik és megsokszorozódik. És féljétek Allahot, hogy sikeresek lehessetek.
És féljétek a Tüzet, amely előkészíttetett a hitetleneknek.
És engedelmeskedjetek Allahnak és a Küldöttnek, hogy kegyelmet nyerhessetek.
És igyekezzetek a megbocsátásért Uratoktól, és egy Kertre, amely olyan széles, mint az egek és a föld – előkészíttetett az istenfélőknek.
Azok, akik adakoznak nehézségben és könnyebbségben, és akik visszafogják a haragjukat, és megbocsátanak az embereknek – és Allah szereti a jótevőket.
És azok, akik, ha nem helyénvaló dolgot követnek el, vagy önmaguk ellen vétkeznek, megemlékeznek Allahról, és bocsánatot kérnek a bűneikért – és ki bocsátaná meg a bűnöket Allahon kívül? És nem tartanak ki tudatosan abban, amit tettek,
Ők azok, akiknek a jutalma megbocsátás Uruktól, és Kertek, amelyek alatt folyók folynak, abban fognak lakozni örökké. És milyen kitűnő jutalom a cselekvőknek!
Hasonló helyzetek múltak el előttetek, hát utazzatok a földön, és lássátok, hogy mi lett a tagadók vége!
Ez a Korán egyértelmű kijelentés az embereknek, és vezetés, és intés az istenfélőknek.
És ne gyengüljetek el, és ne szomorkodjatok, és ti fogtok felülkerekedni, ha hívők vagytok.
Ha sebesülés ért benneteket, hát hasonló sebesülés érte őket. És ezek a napok, amiket váltakozva küldünk az emberekre, hogy Allah megtudja, hogy kik a hívők, és mártírokat vehessen közületek. És Allah nem szereti a bűnösöket.
És hogy Allah megtisztíthassa azokat, akik hisznek, és elpusztítsa a hitetleneket.
Vagy azt gondoljátok, hogy be fogtok lépni a Paradicsomba, mielőtt Allah megtudná, hogy kik azok, akik küzdenek, és tudná, hogy kik azok, akik türelmesek?
És bizony, a halált kívántátok, mielőtt még találkoztatok volna vele. Amikor azonban láttátok, csak álltatok és néztetek.
És Mohammed nem más, mint küldött, aki előtt más küldöttek is elmúltak. Ha meghalna, vagy megölnék, akkor visszafordulnátok? És aki visszafordul, az nem árt Allahnak semmit. És Allah megjutalmazza a hálásakat.
Egyetlen lélek sem hal meg, kivéve Allah engedelmével, egy elrendelt időpontban. És aki az evilági jutalomra vágyik, abból adunk neki, és aki a túlvilági jutalomra vágyik, abból adunk neki. És megjutalmazzuk a hálásakat.
És hány próféta harcolt, és ezrek harcoltak velük. De soha nem csüggedtek amiatt, ami érte őket Allah útján, nem gyengültek el és nem adták fel. És Allah szereti a türelmeseket.
És nem mondtak mást, csak azt: „Urunk, bocsásd meg a bűneinket, és a túlzásainkat az ügyeinkben, és tedd szilárddá a lábainkat, és segíts győzelemre minket a hitetlenek népe ellen.”
Ezért Allah megadta nekik a jutalmukat ebben a világban, és a még szebb jutalmat a Túlvilágon. Allah szereti a jótevőket.
Ti, akik hisztek! Ha engedelmeskedtek azoknak, akik hitetlenek, vissza fognak fordítani benneteket, és vesztesként fogtok visszafordulni.
Nem! A ti Védelmezőtök Allah, és Ő a legjobb Segítő.
Félelmet ébresztünk azoknak a szívében, akik hitetlenek, mert társakat állítottak Allah mellé, amiről Allah nem küldött le semmiféle felhatalmazást. És a lakhelyük a Tűz lesz, és milyen nyomorúságos a bűnösök hajléka!
És bizony, Allah beteljesítette az ígéretét, amikor megöltétek őket az Ő engedelmével, amíg elvesztettétek a bátorságotokat, és vitába kezdtetek a paranccsal kapcsolatban, és nem engedelmeskedtetek, miután Ő megmutatta nektek azt, amit szerettek. Vannak köztetek olyanok, akik ezt a világot kívánják, és vannak köztetek olyanok, akik a Túlvilágot kívánják. Aztán (Allah) elfordított titeket tőlük, hogy próbára tehessen benneteket. És aztán megbocsátott nektek. Allah kegyekkel teli a hívők iránt.
Amikor futottatok felfelé a hegyen, anélkül, hogy egy pillantást vetettetek volna bárkire is, míg a Küldött szólított benneteket mögületek.  Ezért Ő bánatra bánattal fizetett nektek, hogy ne szomorkodjatok amiatt, amit nem szereztetek meg, vagy amiatt, ami sújtott benneteket. És Allah nagyon jól ismeri, amit tesztek.
Aztán leküldött rátok az aggodalom után biztonságot – szendergés vett erőt egy csoporton közületek, míg egy másik csoport aggódott maga miatt, mást gondolva Allahról, mint ami az igazság – a tudatlanság gondolatait. Azt mondják: „Van-e valami részünk az ügyben?” Mond: „Az ügy teljes egészében Allahra tartozik”. Elrejtik magukban azt, amit nem fednek fel nektek. Azt mondják: „Ha lett volna bármi részünk a dologban, nem öltek volna meg itt minket”. Mondd: „Még ha a házaitokban is lettetek volna, azok, akiknek a halál meg volt írva, kijöttek volna a haláluk helyére! Hogy Allah próbára tehesse, hogy mi van a kebletekben, és megtisztítsa azt, ami a szívetekben van. És Allah tudja, hogy mi van a szívekben.”
Bizony, azok, akik visszafordultak azon a napon, amikor a két sereg találkozott: a Sátán késztette botlásra őket azért, amit kerestek. De bizony, Allah megbocsátott nekik. Bizony, Allah Megbocsátó, haladékot adó.
Ti, akik hisztek! Ne legyetek olyanok, mint azok, akik nem hisznek, és azt mondják a testvéreikről, amikor útra kelnek vagy elindulnak egy hadjáratra: „Ha velünk maradtak volna, nem haltak volna meg, és nem ölték volna meg őket”. Allah a gyötrelem okává teszi ezt a szívükben. És Allah ad életet és küld a halálba. És Allah mindent lát, amit tesztek.
Ha Allah útján megölnek benneteket vagy meghaltok, a megbocsátás és Allah kegyelme, jobb, mint bármi, amit ők felhalmoznak.
Ha meghaltok vagy megölnek benneteket, Allahnál lesztek összegyűjtve.
Allah kegyelme miatt bántál velük kedvesen. Ha durva lettél volna, vagy keményszívű, bizony, eltávolodtak volna mellőled. Ezért bocsáss meg nekik, és kérj bocsánatot a számukra, és tanácskozz velük az ügyekben. Aztán, amikor döntésre jutottál, hagyatkozz Allahra! Allah szereti azokat, akik Rá hagyatkoznak.
Ha Allah segít benneteket, akkor nem győzhet le senki. És ha Ő elhagy benneteket, ki az, aki segíthetne benneteket Rajta kívül? Allahra hagyatkozzanak a hívők!
Egyetlen próféta sem vehetett el jogtalanul semmit a hadizsákmányból. És aki jogtalanul elvesz valamit a hadizsákmányból, az a Feltámadás Napján magával fogja hozni azt, amit jogtalanul elvett. Akkor minden léleknek teljes egészében megfizetik azt, amit keresett, és nem fognak jogtalanul bánni vele.
Vajon az, aki Allah megelégedését követi, ugyanolyan-e, mint az, aki magára vonja Allah haragját, és a pokol a hajléka? Milyen nyomorúságos végcél ez!
Különböző fokozataik (rangjuk) vannak Allah előtt, és Allah mindent lát, amit tesznek.
Bizony, Allah nagy kegyet mutatott a hívők iránt, amikor elküldött hozzájuk egy Küldöttet saját maguk közül, aki az Ő ájáit olvassa nekik, és megtisztítja őket, és megtanítja nekik a Könyvet, és a bölcsességet, bár előtte nyilvánvaló tévelygésben voltak.
Amikor egy nehézség sújt benneteket, akkor, bár korábban ti kétszer annyival sújtottátok őket, azt mondjátok: „Honnan van ez?” Mondd: „Saját magatoktól van!”, Bizony, Allah mindenek felett Hatalmas.
Amit elszenvedtetek azon a napon, amikor a két sereg találkozott, Allah engedelmével volt, hogy megtudja, kik a hívők,
és hogy megtudja, hogy kik a képmutatók. Azt mondták nekik: „Gyertek, harcoljatok Allah útján, vagy legalább védekezzetek!” Azt mondták: „Ha tudnánk harcolni, biztos követtünk volna benneteket!” Azon a napon közelebb voltak a hitetlenséghez, mint a hithez, azt mondva a szájukkal, ami nincs a szívükben. És Allah a legjobb tudója annak, amit elrejtenek.
Azok, akik azt mondták a testvéreikről, míg ültek: „Ha nekünk engedelmeskedtek volna, nem ölték volna meg őket!” Mondd: „Akkor hárítsátok el a halált saját magatokról, ha igazak vagytok!”
És ne gondoljátok azokról, akiket megöltek Allah útján, hogy halottak. Nem! Ők élnek, és ellátásuk van Uruktól.
Örvendenek annak, amit Allah adott nekik a kegyéből, és jó híreket kapnak azokról, , akik még nem csatlakoztak hozzájuk, hanem hátrahagyattak: hogy nem kell majd félniük, és nem fognak szomorkodni,
jó híreket kapnak Allah kegyéről és ajándékairól, és hogy Allah nem engedi elveszni a hívők jutalmát.
Akik válaszoltak Allahnak és a Küldöttének azután, hogy sebesülés sújtotta őket, és azoknak, akik jót cselekedtek közülük, és félték Allahot, hatalmas jutalom jár.
Azok, akiknek az emberek azt mondták: „Bizony, az emberek összegyűltek ellenetek, féljetek hát tőlük!” De ez csak növelte a hitüket, és azt mondták: „Elegendő nekünk Allah, és Ő az ügyek legjobb intézője!”
Így hát visszatértek Allah kegyével és áldásával, nem érte őket semmi ártalom. Allah megelégedését keresték, és Allah a hatalmas kegyek Birtokosa.
Bizony, csak a Sátán az, aki a szövetségesein keresztül ijesztget benneteket. Ne féljetek hát tőlük, hanem féljetek Engem, ha hívők vagytok!
És ne szomorítsanak el azok, akik igyekeznek a hitetlenségbe! Bizony, ők sosem lesznek képesek ártani Allahnak semmiben. Allahnak az a szándéka, hogy ne adjon nekik jutalmat a Túlvilágon, és hatalmas büntetés jár nekik.
Bizony, akik hitetlenségre cserélték el a hitet – ők sosem fognak ártani Allahnak semmiben, és fájdalmas büntetés jár nekik.
És ne gondolják azt azok, akik hitetlenek, hogy jó nekik az, hogy haladékot adunk nekik. Csak azért adunk nekik haladékot, hogy növelhessék a bűneiket, és megalázó büntetés jár nekik.
Allah nem hagyja a hívőket abban az állapotban, amiben vagytok, amíg el nem választja a gonoszt a jótól. És Allah nem tájékoztat benneteket a Láthatatlanról. De Allah kiválasztja a küldöttei közül azt, akit akar. Higgyetek hát Allahban és a Küldötteiben, és ha hisztek és félitek Őt, akkor hatalmas jutalom jár nektek.
És ne gondolják azok, akik zsugorian bánnak azzal, amit Allah adott nekik, hogy az jó nekik. Nem! Rossz az nekik. A nyakukat körbeveszi majd a Feltámadás Napján az, amit visszatartottak És Allahé az egek és a föld öröksége. És Allah nagyon jól ismeri, amit cselekszetek.
Allah bizony hallotta azoknak a szavát, akik azt mondták: „Bizony, Allah szegény, és mi gazdagok vagyunk!” Feljegyezzük, amit mondtak, és hogy jogtalanul megölték a prófétákat, és azt mondjuk majd: „Ízleljétek meg a lángoló Tűz büntetését!”
Azért van ez, amit a kezetek küldött előre! És Allah nem igazságtalan a szolgáival szemben.
Akik azt mondták: „Bizony, Allah kötelességünkké tette, hogy ne higgyünk egy küldöttben sem, amíg nem hoz nekünk olyan áldozatot, amit felemészt a tűz!” Mondd: „Bizony, jöttek hozzátok küldöttek előttem is, nyilvánvaló bizonyítékokkal, és azzal, amiről beszéltetek. Miért öltétek hát meg őket, ha igazak vagytok?”
Aztán, ha hazugnak tartanak téged, hát bizony számos küldöttet tartottak hazugnak előtted, akik nyilvánvaló bizonyítékokkal jöttek el, és Írásokkal, és a fényt adó Könyvvel.
Minden lélek megízleli a halált. És a teljes fizetségeteket csak a Feltámadás Napján kapjátok meg. Akkor, aki távol tartatik a Tűztől, és beléphet a Paradicsomba, az bizony sikeres lesz. És az evilági élet nem más, mint megtévesztő élvezet.
Próbára lesztek téve a vagyonotok és saját magatok által. És bizony, sok bántó szót fogtok hallani azoktól, akiknek a Könyv adatott előttetek, és azoktól, akik társakat állítanak Allah mellé. De ha türelmesek vagytok, és félitek Allahot, akkor ez lesz döntő tényező.
És mikor Allah szerződést kötött azokkal, akiknek a Könyv adatott: „Tegyétek nyilvánvalóvá az embereknek, és ne rejtsétek el!” Aztán ők a hátuk mögé hajították azt, és elvesztegették alacsony áron. És milyen rossz az, amit így szereztek!
Ne gondold, hogy azok, akik örvendeznek annak, amit tettek, és azt szeretik, ha olyasmiért dicsérik őket, amit nem is tettek meg – hát ne gondoljátok, hogy ezek el fogják kerülni a büntetést. És fájdalmas büntetés jár nekik.
És Allahé az egek és a föld királysága. És Allah mindenek felett hatalmas.
Bizony, az egek és a föld teremtésében, és az éjszaka és a nappal váltakozásában jelek vannak azoknak, akik értenek.
Akik megemlékeznek Allahról állva, ülve és az oldalukon fekve, és elgondolkodnak az egek és a föld teremtésén: „Urunk! Te nem teremtetted ezt hiába. Dicsőség neked! Ments meg minket a Tűz büntetésétől!
Urunk! Akit a Tűzbe bocsátasz be, azt bizony megszégyenítetted. A bűnösöknek nem lesznek segítőik.
Urunk! Bizony, hallottunk egy hívót, aki a hitre hívott: „Higgyetek Uratokban!”, és mi hittünk. Urunk, bocsásd meg hát a bűneinket, és távolítsd el tőlünk a rossztetteinket, és add, hogy a legjobbakkal haljunk meg!
Urunk, add meg nekünk azt, amit a küldötteiden keresztül ígértél, és ne szégyeníts meg minket a Feltámadás Napján! Bizony, Te nem szeged meg az ígéretedet.”
És Uruk válaszolt nekik: „Bizony, nem hagyom veszendőbe menni a cselekvők cselekedeteit közületek, akár férfi, akár nő – egyikőtök a másiktól való. Akik elvégezték a Hidzsrát, és kiűzettek az otthonaikból, és ártalmat szenvedtek az Én Utamon, vagy harcoltak és megölettek, nekik eltörlöm a rossztetteiket, és bizonnyal bebocsátom őket a Kertekbe, amelyek alatt folyók folynak, jutalomként Allahtól. És Allahnál van a legjobb jutalom.
Ne tévesszen meg az, hogy a hitetlenek mozoghatnak a földön.
Egy kevés élvezet, és aztán a Pokol lesz a hajlékuk – nyomorúságos nyughely ez.
De azok, akik félik Urukat, nekik olyan kertjeik lesznek, amelyek alatt folyók folynak, abban fognak lakozni örökké – szállásként Allahtól. Az, ami Allahnál van, az a legjobb az igazán jóknak.
És bizony, a Könyv Népe között vannak olyanok, akik hisznek Allahban, és abban, ami leküldetett neked, és ami leküldetett nekik, és áhítattal viselkednek Allah előtt. Nem adják el Allah ájáit alacsony áron. Bizony, Allah gyors az elszámolásban.
Ti, akik hisztek! Legyetek állhatatosak, és türelmesek, és féljétek Allahot, hogy sikeresek lehessetek!
Ti emberek! Féljétek Uratokat, aki egyetlen lélekből teremtett benneteket, és belőle teremtette meg a társát (Évát), és belőlük sok férfit és nőt sokasított. És féljétek Allahot, aki által, egymástól kértek, és tiszteljétek a vérrokonsági köteléket. Bizony, Allah mindig figyel benneteket.
És adjátok oda az árváknak a vagyonukat, és ne cseréljétek el a rosszat a jóra! És ne éljétek fel az ő vagyonukat a tietekével együtt! Bizony, az nagy bűn.
És ha féltek, hogy nem tudtok igazságosan bánni az árvákkal, akkor házasodjatok azokkal (másokkal), akik megfelelőek számotokra a nők közül – kettővel, hárommal vagy néggyel. De ha attól féltek, hogy nem tudtok igazságosak lenni köztük, akkor vegyetek el csak egyet, vagy azokat, akiket jogosan birtokoltok. Így valószínűbb, hogy nem lesztek igazságtalanok.
És adjátok meg a nőknek az adományukat, ami nekik jár. De ha önként visszaadják nektek egy részét, akkor használjátok azt örömmel és könnyebbséggel.
És ne adjátok oda a bolondoknak  a vagyonukat, amelyet Allah a támogatásotokká tett, hanem gondoskodjatok róluk és ruházzátok őket abból, és beszéljetek velük helyénvaló módon.
És tegyétek próbára az árvákat, amíg elérik a házasulandó kort, aztán, ha megfelelő ítélőképességet tapasztaltok náluk, akkor adjátok ki nekik a vagyonukat. És ne éljétek fel azt (az árvák vagyonát) tékozlással és sietve, attól félve, hogy felnőnek. Az, aki gazdag, az tartóztassa meg magát (attól, hogy elvegyen az árvák vagyonából), és aki szegény, az éljen fel belőle annyit, amennyi ésszerű. Aztán, mikor átadjátok nekik a vagyonukat, hozzatok tanúkat a részükről. És Allah elegendő Számonkérő.
A férfiaknak rész jár abból, amit a szülők és a közeli rokonok hagynak hátra, és a nőknek is rész jár abból, amit a szülők és a közeli rokonok hagynak hátra, legyen az sok vagy kevés – kötelező rész ez.
És ha a rokonok, az árvák és a szegények jelen vannak az elosztásnál, akkor nekik is adjatok belőle, és beszéljetek velük helyénvaló szavakkal.
És azoknak, olyan félelem legyen a szívükben, mintha ők maguk hagynának hátra gyenge utódokat. Féljék hát Allahot, és szóljanak helyénvaló szavakat.
Bizony, azok, akik igazságtalanul felélik az árvák vagyonát, azok csak tüzet esznek a hasukba. És a lángoló Tűzben fognak égni.
Allah parancsot ad nektek a gyermekeitekkel kapcsolatban (az örökség elosztásánál): a férfinak két nő része jár. De ha csak lányok vannak, akkor az övék kétharmada annak, amit meghagyott. Ha csak egy lány van, akkor övé a fele. A szülőknek, mindegyiknek egyhatoda jár annak, amit hátrahagyott, ha van gyermeke. De ha nincs gyermeke, és a szülők örökölnek tőle, akkor az anyjáé az egyharmada. De ha vannak fiútestvérei vagy lánytestvérei, akkor az anyának jár egyhatod, miután kiegyenlítették, amit a végrendeletként meghagyott, vagy az adósságát. A szüleitek vagy a gyermekeitek – nem tudjátok, hogy melyik áll hozzátok közelebb a hasznosságban. Kötelesség ez, hogy így osszátok el az örökséget Allahtól. Bizony, Allah mindent tud, Bölcs.
És a tiétek annak a fele, amit a feleségeitek hátrahagynak, ha nincs gyermekük. De ha van gyermekük, akkor a tiétek az egynegyede annak, amit hátrahagynak, miután kiegyenlítették, amit végrendeletként meghagyott, vagy az adósságát. És az övéké (feleségeiteké) az egynegyede annak, amit hátrahagytok, ha nincs gyermeketek. De ha van gyermeketek, akkor az övéké (feleségeiteké) az egynyolcada annak, amit hátrahagytok, miután kiegyenlítették, amit végrendeletként meghagytatok, vagy a visszamaradt adósságot. És ha a férfinak és a nő, akitől örökölnek, közvetlen (egyenes ági) örökösök nélkül maradt, de van fiútestvére vagy lánytestvére, akkor mindegyiknek egyhatod jár. De ha kettőnél többen vannak (a testvérei), akkor egyharmadon osztozzanak, miután kiegyenlítették, amit a végrendeletként meghagytatok, vagy a visszamaradt adósságot, ártalom nélkül. És Allah mindent tud, és haladékot adó.
Ezek Allah határai. És aki engedelmeskedik Allahnak és a Küldöttének, azt Ő kertekbe bocsátja be, amelyek alatt folyók folynak, és abban fog lakozni örökké. És ez a hatalmas siker.
Ám aki nem engedelmeskedik Allahnak és a Küldöttének, és túllépi Allah határait, azt Ő a Tűzbe bocsátja be, és abban fog lakozni örökké. Megalázó büntetés jár neki.
És az asszonyaitok közül azok, akik erkölcstelenséget követnek el, hozzatok ellenük négy tanút közületek. És ha tanúskodnak, akkor zárjátok el őket (a bűnös asszonyokat) a házaikba, amíg a halál el nem jön hozzájuk, vagy Allah mást rendel velük kapcsolatban.
És a kettőt, akik közületek követik el (a paráznaságot), büntessétek meg mindkettőt. De ha megbánják, és megjavulnak, akkor forduljatok el mindkettőjüktől. Bizony, Allah Megbocsátó, Irgalmas.
A bűnbánatot csak azoktól fogadja el Allah, akik tudatlanságból követnek el rosszat, és utána hamarosan megbánják. Ők azok, akikhez Allah megbocsátással fordul. Bizony, Allah a mindent Tudó, Bölcs.
A bűnbánat nem fogadtatik el azoktól, aki (továbbra is) rossztetteket cselekszenek, amíg, mikor a halál közelít egyikükhöz, ő azt mondja: „Bizony, most már megbánom”, és azoktól sem, akik meghalnak, amíg még hitetlenek. Ők azok, akiknek fájdalmas büntetést készítettünk elő.
Ti, akik hisztek! Nem megengedett, hogy erőszakkal örököljétek a nőket. És ne korlátozzátok őket azért, hogy elvehessétek tőlük egy részét annak, amit adtatok nekik, hacsak nem követnek el nyíltan erkölcstelenséget. És éljetek együtt velük helyénvaló módon. És ha nem tetszenek nektek, hát lehet, hogy olyan dolog nem tetszik nektek, amibe Allah sok jót helyezett.
És ha egyik feleségeteket másikkal akarjátok helyettesíteni, és nagy összeget adtatok neki, akkor se vegyetek belőle vissza semmit. Visszavennétek rágalmazással és nyilvánvaló bűnnel?
És hogyan is vehetnétek vissza, amikor már bementetek egymáshoz, és erős szerződést kötöttek veletek?
És ne házasodjatok azokkal az asszonyokkal, akikkel az apáitok házasodtak, kivéve, ami már megtörtént. Bizony, erkölcstelen volt ez, és gyűlöletes, és helytelen út.
Megtiltatattak nektek (házasodni velük) az anyáitok, a lányaitok, a lánytestvéreitek, az apátok lánytestvérei, az anyátok lánytestvérei, a fiútestvéreitek leányai, a lánytestvéreitek leányai, a szoptató dajkátok, a feleségeitek anyjai, és a mostohalányaitok, akik a gondviselésetek alatt vannak a feleségeitektől, akikkel háltatok, de ha nem háltatok velük, akkor nincs bűn rajtatok. És (szintén tiltott nektek) a fiaitok feleségei, akik a saját ágyékaitokból származnak, és hogy két lánytestvért vegyetek el egyszerre, kivéve, ami már megtörtént. Bizony, Allah Megbocsátó, Irgalmas.
És tiltottak nektek azok az asszonyok, akik már házasak, kivéve azokat, akiket jogosan birtokoltok. Allah előírása ez nektek. És megengedett nektek mindegyik, ha a vagyonotok segítségével keresitek őket, erényesen, bűn nélkül. Tehát akit élvezni akartok közülük, adjátok meg a jegyajándékukat, kötelezőségként. És nem terhel bűn benneteket azzal kapcsolatban, amiről kölcsönösen megegyeztek, a kötelező után. Bizony, Allah mindent tud, Bölcs.
És aki közületek nem képes a szabad, erényes asszonyokkal házasodni, akkor házasodjék azok közül, akiket jogosan birtokoltok. És Allah mindent tud a hitetekről. Egyikőtök a másiktól való. Házasodjatok meg hát velük a népük (családjaik) engedélyével, és adjátok meg a jegyajándékukat megfelelő módon. Erényesek legyenek, ne erkölcstelenek, vagy szeretőket tartók. És ha a házasság után erkölcstelenséget követnek el, akkor kapják a szabad asszonyok büntetésének felét. Ez azoknak van közületek, aki fél, hogy bűnt követ el, de bizony, ha türelmesek vagytok, az jobb nektek. Allah Megbocsátó, Irgalmas.
Allah egyértelművé akarja nektek tenni a dolgokat, és azoknak az útjára vezetni benneteket, akik előttetek voltak, és el akarja fogadni a bűnbánatotokat. És Allah mindent tud, Bölcs.
Allah el akarja fogadni a bűnbánatotokat, de azok, akik a vágyaikat követik, azt akarják, hogy térjetek el teljesen az igazságtól
Allah könnyíteni akar nektek, és az ember gyengének teremtetett.
Ti, akik hisztek! Ne éljétek fel egymás vagyonát igazságtalanul, hanem inkább kereskedjetek egymással, kölcsönös megegyezéssel egymás közt. És ne öljétek meg saját magatokat. Bizony, Allah Irgalmas hozzátok.
És aki megteszi túllépve a határokat, és igazságtalansággal, azt hamarosan a Tűzbe fogjuk vetni. És könnyű az Allahnak.
Ha elkerülitek a nagy bűnöket, amelyeket megtiltottunk nektek, akkor eltávolítjuk tőletek a rossztetteiteket, és a megtiszteltetés kapuján engedünk be benneteket (a Paradicsom kertjébe).
És ne vágyakozzatok az iránt, amiből Allah néhányatoknak többet adott, mint másoknak. A férfiaknak megvan a részük, amit szereztek, és a nőknek megvan a részük, amit szereztek. És kérjetek Allahtól az Ő kegyéből. Bizony, Allah minden dolog tudója.
És mindenkinek kijelöltünk örökösöket, arra, ami a szüleiktől és rokonaiktól maradt. És azoknak, akiknek elköteleztétek magatokat, adjátok meg a részüket. Bizony, Allah mindenre Tanú.
A férfiak a nők védelmezői és támogatói, amiatt, hogy Allah néhányukat előnyben részesített másokkal szemben, és mert ők (a férfiak) költenek rájuk a vagyonukból. Ezért a jóravaló nők engedelmesek, őrzik a férjük távollétében azt, amit Allah őrizni parancsolt nekik. És azok, akik rossz viselkedésétől tartotok, hát figyelmeztessétek őket, és (ha ez nem használ,) hagyjátok őket magukra az ágyban, és (ha ez sem használ,) üssetek rájuk. Ezután, ha engedelmeskednek nektek, ne keressetek utat ellenük. Allah Magasztos, Nagy.
És ha szétválástól tartotok a kettő között, akkor küldjetek hozzájuk egy döntőbírót a férfi családjából, és egy döntőbírót a nő családjából. Ha mindketten megbékülést kívánnak, akkor Allah megbékülést fog teremteni köztük. Bizony, Allah mindent tud, mindent jól ismer.
És szolgáljátok Allahot, és ne társítsatok Mellé semmit, és legyetek jók a szülőkhöz, a rokonokhoz, az árvákhoz, a szükséget látókhoz, a szomszédhoz, aki rokon, a szomszédhoz, aki nem rokon, a veletek lévő társaitokhoz, az utazókhoz, és azokhoz, akiket a jobb kezetek birtokol. Bizony, Allah nem szereti azokat, akik büszkék és fennhéjázók.
Akik szűkmarkúak, és szűkmarkúságot parancsolnak másoknak, és elrejtik azt, amit Allah adott nekik az Ő kegyéből, – a hitetleneknek megalázó büntetést készítettünk elő.
És azoknak is, akik azért költik a vagyonukat, hogy az emberek lássák, és nem hisznek Allahban és az Utolsó Napban. És akinek a Sátán a társa, hát milyen rossz társ az!
És mit ártana az nekik, ha hinnének Allahban és az Utolsó Napban, és adakoznának abból, amivel Allah ellátta őket? És Allah mindent tud róluk.
És bizony, Allah annyi igazságtalanságot sem okoz senkinek, mint a legkisebb homokszem. És bármilyen jócselekedet van, megsokszorozza azt, és Tőle Magától származó hatalmas jutalmat ad érte.
Hát milyen lesz majd az, amikor előhozunk minden népből egy tanút, és előhozunk téged, tanúként felettük?
És azon a napon azok, akik nem hittek, és nem engedelmeskedtek a Küldöttnek, azt fogják kívánni, hogy egyek lennének a földdel. De nem fognak (nem lesznek képesek) elrejteni akár egy szót is Allah elől.
Ti, akik hisztek! Ne közelítsetek az imához, amikor ittasak vagytok, amíg nem tudjátok, hogy mit mondotok, vagy amikor dzsunub vagytok (a nagyobb rituális tisztátalanság állapotában), kivéve, ha úton jártok, amíg meg nem fürödtetek. És ha betegek vagytok, vagy úton vagytok, vagy valamelyikőtök az illemhelyről jön, vagy asszonyokat érintettetek (velük háltatok), és nem találtok vizet, akkor végezzetek tajammumot (víz nélkül való rituális tisztálkodás) tiszta földdel, és töröljétek meg az arcotokat és a kezeteket. Bizony, Allah Elnéző, Megbocsátó.
Nem láttad azokat, akiknek adatott egy rész a Könyvből, tévelygést vásárolnak, és azt kívánják, hogy letévelyedjetek az úrtól?
Bizony, Allah ismeri az ellenségeiteket. És Allah elegendő Védelmező, és Allah elegendő Segítő.
A zsidók között vannak olyanok, akik kiforgatják a szavakat a helyükről, és azt mondják: „halljuk, és nem engedelmeskedünk!” És: „Hallunk, hallás nélkül”, és: Ráiná! A nyelvüket forgatják, gúnyolódva a valláson. És ha azt mondták volna: „Halljuk, és engedelmeskedünk!”, és: „Unzurná!”, az jobb lett volna nekik, és illőbb lett volna nekik. De Allah megátkozta őket a hitetlenségükért, ezért nem hisznek, csak egy kevesen közülük.
Ti, akiknek a Könyv adatott! Higgyetek abban, amit leküldtünk, ami megerősíti azt, ami nálatok van, mielőtt kitöröljük az arcokat, és hátrafelé fordítjuk őket, vagy megátkozzuk őket, ahogy megátkoztuk a szombat megtörőit is. És Allah parancsa végrehajttatik.
Bizony, Allah nem bocsátja meg azt, ha társakat állítanak mellé, de ami ezen kívül van, azt megbocsátja annak, akinek akarja. És aki társít Allah mellé, az bizony hatalmas bűnt követ el.
Nem láttad azokat, akik tisztaságot tulajdonítanak saját maguknak? Nem! Hanem Allah tisztítja meg azt, akit Ő akar, és nem éri őket annyi igazságtalanság sem, mint a datolyamagon a rost.
Látod, hogyan találnak ki hazugságot Allahról! Elegendő bűn az nekik.
Nem láttátok azokat, akiknek adatott egy rész a Könyvből? Babonákban és hamis istenségekben hisznek, és azt mondják a hitetlenekről: „Ezek inkább az útra vannak vezetve, mint a hívők!”
Ők azok, akiket Allah megátkozott, és akit Allah megátkoz, annak soha nem találsz segítőt.
Vagy talán részük van az Uralomban? Akkor ők nem adnának az embereknek annyit sem, mint a kis pont a datolyamagon.
Vagy irigylik az emberektől azt, amit Allah adott nekik az Ő kegyéből? Pedig már megadtuk Ábrahám családjának a Könyvet és a bölcsességet, és hatalmas királyságot adtunk nekik.
Aztán volt köztük néhány, aki hitt benne, és volt köztük néhány, aki elfordult tőle. És elegendő a Pokol lángoló tűznek.
Bizony, azok, akik nem hisznek az ájáinkban, a Tűzben fogjuk égetni őket. Minden alaklommal, ha a bőrük már megsült, másik bőrrel fogjuk helyettesíteni, hogy megízlelhessék a büntetést. Bizony, Allah Mindenható, Bölcs.
És azokat, akik hisznek, és jótetteket cselekszenek, kertekbe bocsátjuk majd be, amelyek alatt folyók folynak, abban fognak lakozni örökké. Megtisztított társaik lesznek ott nekik, és kiterjedt, mély árnyékba bocsátjuk be őket.
Bizony, Allah azt parancsolja nektek, hogy adjátok vissza a rátok bízott dolgokat a tulajdonosnak. És amikor ítélkezel az emberek között, ítélj igazsággal! Milyen kiváló az, amit Allah tanácsol nektek! Bizony, Allah mindent hall, mindent lát.
Ti, akik hisztek! Engedelmeskedjetek Allahnak, és engedelmeskedjetek a Küldöttnek, és azoknak, akik közületek jogosultak a parancsolásra! Aztán, ha valamiben különböztök, forduljatok azzal Allahhoz, és a Küldötthöz, ha hisztek Allahban és az Utolsó Napban. Ez az előnyösebb számotokra, és ennek van eredménye.
Nem látod azokat, akik azt állítják, hogy hisznek abban, ami leküldetett neked, és ami leküldetett előtted? Ők hamis istenségekhez akarnak döntésért menni, pedig bizony megparancsoltatott nekik, hogy utasítsák el. És a Sátán távoli tévelygésbe akarja félrevezetni őket.
És amikor azt mondják nekik: „Gyertek ahhoz, amit Allah leküldött nektek, és a Küldötthöz (döntésre)!, látod, hogy a képmutatók utálkozva fordulnak el.
Hát milyen lesz majd az, amikor csapás sújtja őket amiatt, amit a kezük küldött előre? Akkor majd Allahra esküdve jönnek hozzád: „Nem akartunk mást, csak jót és megbékítést!”
Ők azok, akikről Allah tudja, hogy mi van a szívükben, fordulj hát el tőlük, és intsd őket, és beszélj velük hatásos szavakkal.
És nem küldtünk küldöttet, kivéve azért, hogy engedelmeskedjenek neki Allah engedelmével. És ha, mikor önmaguk ellen vétkeztek, odajöttek volna hozzád, és Allah bocsánatát kérték volna, és a Küldött is bocsánatot kért volna számukra, Allahot a bűnbánat Elfogadójának, Irgalmasnak találták volna.
De nem, Uradra, nem fognak hinni addig, amíg téged nem tesznek meg döntőbírónak abban, ami felmerül közöttük, és utána nem találnak magukban semmilyen ellenérzést azzal kapcsolatban, ahogy döntöttél, és alávetik magukat teljes alávetéssel.
És ha előírtuk volna nekik, hogy „Öljétek meg magatokat”, vagy „Hagyjátok el az otthonaitokat”, nem tették volna meg, kivéve egy kevesen közülük. Pedig ha így tennének, hatalmas jutalmat találnának Allahnál. De ha megtették volna azt, amit tanácsoltak nekik, az bizony jobb lett volna nekik, és megerősítőbb.
És akkor Tőlünk Magunktól származó hatalmas jutalmat adtunk volna nekik.
És egyenes útra vezettük volna őket.
Az, aki engedelmeskedik Allahnak és a Küldöttnek, ők azok, akik azokkal lesznek, akikre Allah kiárasztotta a kegyelmét: a prófétákkal, az igazakkal, a mártírokkal és a jóravalókkal. És milyen kitűnő társak ezek!
Ez Allah ajándéka, és Allah elegendő Tudó.
Ti, akik hisztek! Tegyetek előkészületeket, és vonuljatok ki csapatokban, vagy vonuljatok ki mind együtt.
És bizony, van köztetek olyan, aki hátramarad, és ha csapás sújt benneteket, azt mondja: „Bizony, Allah kegyes volt velem azzal, hogy nem voltam köztük!”
És ha kegy jön Allahtól hozzátok, biztos azt mondja, mintha nem lett volna szeretet köztetek és közte: „Ó, bárcsak velük lettem volna, akkor nagy sikert értem volna el!”
Hát harcoljanak Allah útján azok, akik eladják az evilági életet a Túlvilágért És aki Allah útján harcol, és megölik, vagy győzelemre jut, hatalmas jutalmat adunk neki.
És mi van veletek, hogy nem harcoltok Allah útján, és azokért a gyenge és elnyomott férfiakért, nőkért és gyermekekért, akik azt mondják: „Urunk, vigyél el minket ebből a városból, amelynek a népe zsarnok, és jelölj ki nekünk Tőled Magadtól származó védelmezőt, és jelölj ki nekünk Tőled Magadtól származó segítőt.
Akik hisznek, azok Allah útján harcolnak. Akik hitetlenek, azok pedig a hamis istenségek útján harcolnak. Harcoljatok hát a Sátán barátai ellen. Bizony, a Sátán cselszövése gyenge.
Nem láttad azokat, akiknek azt mondták: „Tartsátok vissza a kezeteket, és tartsátok meg az imát, és adjátok meg a zakátot!”? Aztán, mikor a harc megparancsoltatott nekik, akkor egy csoport közülük úgy félt az emberektől, ahogy Allahot kellene félni, vagy még nagyobb félelemmel. És azt mondták: Urunk! Miért parancsoltad meg nekünk a harcot? Bárcsak elhalasztottad volna egy kis időre!” Mondd: „Az evilág élvezete kevés, és a Túlvilág jobb azoknak, akik félik Allahot. És annyi igazságtalanság sem fog érni benneteket, mint a datolyamagon a rost.”
Akárhol is vagytok, a halál elér benneteket, még ha magas és erős tornyokban lennétek is. És ha bármi jó éri őket, azt mondják: „Ez Allahtól van!” És ha valami rossz éri őket, azt mondják: „Ez tőled van!” Mondd: „Minden Allahtól van”. Mi van hát ezekkel az emberekkel, hogy úgy tűnik, nem értenek semmilyen beszédet?
Ami jó jön hozzád, az Allahtól van, és ami rossz ér téged, az saját magadtól van, És elküldtünk téged az emberekhez Küldöttként. És Allah elegendő Tanú.
Aki engedelmeskedik a Küldöttnek, az bizony Allahnak engedelmeskedett, és aki elfordul, hát nem azért küldtünk téged, hogy az őrizőjük legyél.
És azt mondják a képmutatók: „Engedelmesség” (engedelmességet fogadunk neked). Aztán, mikor elmennek tőled, egy csoportjuk mást tervez éjszaka, mint amit te mondasz. De Allah feljegyzi, amit éjszaka terveznek. Fordulj hát el tőlük, és hagyatkozz Allahra! És Allah elegendő Védelmezőként.
Hát nem gondolkodnak el a Koránon? Ha Allahon kívül mástól lenne, bizony sok ellentmondást találnának benne.
És amikor eljön hozzájuk (tudomásukra jut) egy ügy a biztonsággal vagy félelemmel kapcsolatban, elterjesztik az emberek között. De ha a Küldött elé vitték volna a hírt, és azok elé, akiknek joguk van a parancsolásra köztük, bizony azok, akik helyes következtetést tudnak levonni belőle, tudtak volna róla. És ha nem lett volna Allah kegye és a kegyelme irántatok, bizony, a Sátánt követtétek volna, kivéve egy kevesen közületek.
Harcolj hát Allah útján. Te nem vagy felelős, kivéve saját magadért. És bátorítsd a hívőket, hogy talán Allah visszafogja azoknak az erejét, akik hitetlenek. És Allahnak nagyobb a hatalma, és szigorúbb a büntetése.
Aki közbenjár egy jó dolog érdekében, annak része lesz abból. És aki közbenjár egy rossz dolog érdekében, része lesz abból. És Allah mindenek felett Felvigyázó.
És ha üdvözölnek benneteket egy üdvözléssel, ti üdvözöljetek annál jobb üdvözléssel, vagy viszonozzátok. Bizony, Allah minden felett Elszámoltató.
Allah! Nincs más istenség, csak Ő. Bizony, össze fog gyűjteni benneteket a Feltámadás Napján, amellyel kapcsolatban nincs kétség. És kinek a beszéde megbízhatóbb, mint Allahé?
Hát mi van veletek, hogy két csoportra szakadtatok a képmutatókat illetően? És Allah visszavetette őket azért, amit szereztek. Azt akarjátok vezetni, akit Allah tévelygésbe küldött? És akit Allah visszatérít a tévelygésbe, annak soha nem fogsz utat találni.
Azt kívánják, hogy ne higgyetek, ahogy ők sem hisznek, hogy ugyanolyanok legyetek. Ne válasszátok hát őket közeli barátaitoknak, amíg el nem végzik a hidzsrát Allah útján. De ha visszafordulnak, akkor fogjátok el őket, és öljétek meg őket, bárhol is találjátok. És ne válasszatok közülük közeli barátot vagy segítőt.
Kivéve azokat, akik csatlakoznak egy olyan csoporthoz, akivel szerződést kötöttetek, vagy akik úgy jönnek hozzátok, hogy a szívük visszatartja őket attól, hogy harcoljanak veletek, vagy harcoljanak a saját népükkel. Ha Allah úgy akarta volna, bizony hatalmat adott volna nekik felettetek, és akkor harcoltak volna veletek. Ha távol maradnak tőletek, és nem harcolnak veletek, és békét ajánlanak, akkor Allah nem adott nektek utat ellenük.
És találtok másokat, akik biztonságot akarna szerezni tőletek, és biztonságot akarnak szerezni a saját népüktől. Minden alkalommal, amikor visszatérnek a kísértéshez, belevetik magukat. Ezért, ha nem vonulnak vissza tőletek, vagy nem ajánlanak nektek békét, vagy nem tartják vissza a kezeiket, ragadjátok meg őket, és öljétek meg őket, ahol találjátok. Ők azok, akik felett nyilvánvaló hatalmat adtunk nektek.
Nem való az egy hívőnek, hogy megöljön egy hívőt, hacsak nem tévedésből, véletlenül. És aki tévedésből megöl egy hívőt, az szabadítson fel egy hívő rabszolgát, és fizessen vérdíjat a halott családjának, kivéve, ha ők adományként lemondanak róla. De ha olyan néphez tartozott a tévedésből megölt illető, akik ellenségesek veletek, és hívő volt, akkor egy hívő rabszolga felszabadítása kötelező annak, aki megölte. És ha olyan népből való, akikkel szerződésetek van, akkor vérdíjat kell fizetni a családjának, és felszabadítani egy hívő rabszolgát. És aki nem talál, akkor böjtöljön két egymást követő hónapot, bűnbánatként Allah felé. És Allah mindent tud, bölcs.
És aki szándékosan megöl egy hívőt, akkor az ő fizetsége a Pokol, abban fog lakozni örökké. Allah haraggal sújtja, és megátkozta őt, és hatalmas büntetést készített elő neki.
Ti, akik hisztek! Amikor kivonultok Allah útján, vizsgálódjatok. És ne mondjátok annak, aki békével köszönt benneteket, hogy „te nem vagy hívő”, az evilági élet múlandó javait keresve, mert Allahnál bőséges zsákmány van. Ilyenek voltatok ti is korábban, aztán Allah kegyes volt irántatok, ezért vizsgálódjatok. Allahnak mindenről tudomása van, amit tesztek.
Nem egyenlőek a hívők között azok, akik ülnek – kivéve, akik kényszerítve vannak – és azok, akik Allah útján küzdenek vagyonukkal és életükkel. És Allah magasabb rangot adott azoknak, akik életükkel és vagyonukkal erőfeszítéseket tesznek, azoknál, akik ülnek. És Allah mindenkinek megígérte a legjobbat. És Allah előnyben részesítette azokat, akik erőfeszítéseket tesznek, azok felett, akik otthon ülnek, egy hatalmas jutalommal:
Tőle való magas fokozatok, és megbocsátás, és kegyelem. És Allah Megbocsátó, Irgalmas.
Bizony, akiket az angyalok elvisznek, míg ők önmaguk ellen vétkeznek, azoknak azt mondják: „Miben (milyen helyzetben, állapotban) voltatok?” Azt mondják: „Elnyomtak minket a földön!” Azt mondják az angyalok: „Nem volt Allah földje tágas, hogy elvégezhettétek volna a hidzsrát?” Aztán azoknak a Pokolban lesz a lakhelyük – milyen alávaló végcél az!
Kivéve az elnyomottak a férfiak, nők és gyermekek közül, akik nem tudnak tervet készíteni és nincsenek egy útra vezetve.
Ők azok, akiknek talán megbocsát Allah, és Allah Elnéző, Megbocsátó.
És aki elvégzi a Hidzsrát Allah útján, az a földön sok menedékhelyet és bőséget talál. Ha valaki elhagyja az otthonát, hogy elvégezze a Hidzsrát Allahhoz és a Küldöttéhez, és eléri őt a halál, amíg még úton van annak a jutalma Allahra tartozik. És Allah Megbocsátó, Irgalmas.
És ha utaztok a földön, nem terhel bűn benneteket, ha lerövidítitek az imát, ha attól féltek, hogy a hitetlenek ártanak nektek. Bizony, a hitetlenek nyílt ellenségeitek.
Ha velük vagy, és vezeted őket az imában, egy csoport közülük álljon veled, és fogják a fegyvereiket. Amikor leborulnak, a többiek legyenek mögöttetek. Aztán a másik csoport, jöjjön és imádkozzék veled. Ők is, vigyázzanak, és fogják a fegyvereiket. Azok, akik hitetlenek, azt szeretnék, ha nem ügyelnétek a fegyvereitekre és a holmijaitokra, hogy lerohanhassanak benneteket egyetlen támadással. De nem terhel bűn benneteket, ha az eső zavar benneteket, vagy betegek vagytok, ha leteszitek a fegyvereiteket, de tegyétek meg a szükséges óvintézkedéseket. Bizony, Allah megalázó büntetést készített elő a hitetleneknek.
Aztán, mikor az imát befejeztétek, emlékezzetek meg Allahról állva, ülve és az oldalatokon fekve. De amikor biztonságban vagytok, tartsátok meg ismét az imát. Bizony, az ima megadott időpontokban van előírva a hívőknek.
És ne legyetek gyengék az ellenség üldözésében. Ha ti szenvedtek, hát ők is szenvednek, ahogy ti szenvedtek. És ti reméltek valamit Allahtól, amit ők nem remélnek. És Allah mindent tud, Bölcs.
Bizony, leküldtük neked a Könyvet az igazsággal, hogy ítélhess az emberek között azzal, amit Allah megmutatott neked. És ne legyél az árulók szószólója.
És kérd Allah bocsánatát! Bizony, Allah Megbocsátó, Irgalmas.
És ne érvelj azokért, akik megtévesztik saját magukat. Bizony, Allah nem szereti az árulókat, bűnösöket.
El akarnak rejtőzni az emberek elől, e Allah elől ne rejtőzhetnek el, és Ő velük van, amikor a terveiket szövik éjszaka, olyan szavakkal, amelyek Neki nincsenek tetszésére. És Allah átfogja azt, amit tesznek.
Itt érveltek mellettük az evilági életben, de ki fog érvelni mellettük Allah előtt a Feltámadás Napján? Vagy ki lesz a védelmezőjük?
És aki rosszat tesz, vagy saját maga ellen vétkezik, és utána Allah bocsánatát kéri, az Megbocsátónak, Irgalmasnak fogja találni Allahot.
És aki bűnt keres, az csak saját maga ellen keresi. És Allah mindent tud, Bölcs.
És ha valaki hibát vagy bűnt keres, és utána egy ártatlanra hárítja azt, az bizony rágalmazás és nyilvánvaló bűn terhét terheli magára.
És ha nem lett volna Allah kegye irántatok, és az Ő kegyelme, egy csoport közülük megfogadta volna, hogy félrevezet benneteket. De nem vezetnek félre mást, csak saját magukat, és nem árthatnak neked semmit. És Allah leküldte neked a Könyvet és a bölcsességet, és megtanította neked azt, amit nem tudtál. És Allah kegye irántad hatalmas.
Nincs semmi jó a legtöbb titkos beszédükben, kivéve, aki megparancsolja az adakozást, vagy a kedvességet, vagy az emberek kibékítését. És aki ezt teszi, Allah megelégedését keresve, annak Allah hamarosan hatalmas fizetséget fog adni.
És aki szembeszáll a Küldöttel, miután egyértelművé vált számára a vezetés, és mást követ, mint a hívők útját, azt ahhoz fordítjuk, amihez fordult, és a Pokolban fogjuk égetni. És alávaló végcél az.
Bizony, Allah nem bocsátja meg azt, ha társítotok Mellé, és megbocsátja azt, ami ezen kívül van annak, akinek akarja. És aki társít Allah mellé, az bizony messzire letévedt az útról.
Nem fohászkodnak Rajta (Allahon) kívül máshoz, csak nőneműekhez. És valójában nem fohászkodnak máshoz, csak a lázadó Sátánhoz.
Allah megátkozta őt (a Sátánt), és az azt mondta: „Bizony, el fogok venni a szolgáid közül egy kijelölt részt!
És bizonnyal félrevezetem őket, és bizony vágyakat keltek bennük, és bizony, parancsolni fogok nekik, és ők levágják a jószágok fülét. És bizony, parancsolni fogok nekik, és ők megváltoztatják Allah teremtését.” És aki a Sátánt választja barátjául Allah helyett, az bizony nyilvánvaló veszteséget szenvedett.
Ígéreteket tesz nekik, és hamis reményeket kelt bennük. És a Sátán nem ígér mást, mint megtévesztést.
Ezeknek a Pokolban lesz a hajlékuk, és nem találnak belőle menekvést.
És azok, akik hisznek, és jótetteket cselekszenek, azokat kertekbe bocsátjuk be, amelyek alatt folyók folynak, abban fognak lakozni örökké. Allah ígérete igaz. És kinek a szava lehetne igazabb, mint Allahé?
Sem a te vágyaitok által, sem a Könyv Népének vágyai által. Aki rosszat cselekszik, az megkapja érte a fizetségét, és nem fog Allahon kívül védelmezőt vagy segítőt találni.
És aki jótetteket cselekszik, akár férfi, akár nő, és hívő: azok be fognak lépni a Paradicsomba, és annyi igazságtalanság sem fogja érni őket, mint a datolyamagon a rost.
És ki jobb a vallásban, mint az, aki az arcát Allahnak veti alá, és jótevő, és Ábrahám vallását követi? És Allah Ábrahámot bizalmas barátjául választotta.
És Allahé mindaz, ami az egekben és a földön van. És Allah mindent átfog.
És a döntésedet kérik a nőkkel kapcsolatban. Mondd: „Allah döntést ad nektek róluk, és amit a Könyvben olvasnak nektek az árva leányokról, akiknek nem adjátok oda, ami nekik rendeltetett, és feleségül akarjátok venni őket.  És a gyengékről a gyermekek közül, és hogy bánjatok igazsággal az árvákkal. És bármi jót is tesztek, bizony, Allah tud arról.
És ha egy nő rossz bánásmódtól vagy elhagyástól tart a férje részéről, akkor nem terheli őket bűn, ha megegyeznek a béke feltételeiről egymás között. És a megbékélés jó. És a lelkeket a kapzsiság befolyásolja. De ha jót tesztek, és félitek Allahot, bizony, Allah nagyon jól ismeri, amit tesztek.
És soha nem lesztek képesek igazságosak lenni a nők között, még ha azt kívánjátok is. De ne hajoljatok teljesen az egyik felé, és hagyjátok bizonytalanságban a másikat.. És ha megbékültök, és félitek Allahot, akkor bizony Allah Megbocsátó, Irgalmas.
És ha elválnak, Allah meggazdagítja mindegyiküket az Ő bőségéből. És Allah tökéletesen elegendő a teremtményeknek, Bölcs.
Allahé mindaz, ami az egekben van, és mindaz, ami a földön van. És bizony, megparancsoltuk azoknak, akiknek a Könyv adatott előttetek, és nektek magatoknak, hogy féljétek Allahot. De ha nem hisztek – hát bizony, Allahé mindaz, ami az egekben van, és mindaz, ami a földön van. És Allah mentes minden szükségtől, a dicséret jogos Birtokosa.
Allahé mindaz, ami az egekben van, és mindaz, ami a földön van. És Allah elegendő az ügyek Rendezőjeként.
Ha Ő úgy akarja, eltörölhet benneteket, ti emberek, és másokat hoz. És Allah erre is képes.
Aki az evilág jutalmát akarja, hát Allahnál van az evilág és a Túlvilág jutalma. És Allah mindent hall, mindent lát.
Ti, akik hisztek! Legyetek az igazságosság fenntartói, Allah tanúiként, még akkor is, ha ez ellenetek van, vagy a szüleitek vagy a rokonaitok ellen, akár gazdagok vagy szegények, mert Allah közelebb van mindkettőjükhöz. Ne kövessétek a saját vágyaitokat, és ne térjetek el az igazságtól! És ha eltorzítjátok vagy visszatartjátok, akkor bizony Allah nagyon jól ismeri, amit tesztek.
Ti, akik hisztek! Higgyetek Allahban, és a Küldöttében, és a Könyvben, amelyet leküldött a Küldöttének, és a Könyvben, amit leküldött előtte. És aki nem hisz Allahban, az angyalaiban, a könyveiben, a küldötteiben és az Utolsó Napban, az bizony messzire letévedt az útról.
Bizony, azok, akik hittek, aztán hitetlenek lettek, aztán hittek. aztán nem hittek, és utána növekedett a hitetlenségük – Allah nem fog megbocsátani nekik, és nem vezeti őket az útra.
Add hírül a képmutatóknak, hogy fájdalmas büntetés jár nekik.
Azok, akik a hitetleneket választják barátaikul a hívők helyett, vajon náluk keresnek dicsőséget? Pedig bizony, minden dicsőség Allahé.
És bizony, Ő kinyilatkoztatta nektek a Könyvben, hogy amikor halljátok, hogy Allah ájáit elutasítják és kigúnyolják, akkor ne üljetek a társaságukban, amíg nem kezdenek valami más beszélgetésbe. Bizony, akkor olyanok lennétek, mint ők. Bizony, Allah össze fogja gyűjteni a képmutatókat és a hitetleneket a Pokolba, mind együtt.
Ők azok, akik rátok várnak, aztán, ha győzelmet kaptok Allahtól, azt mondják: Hát nem voltunk veletek?” De ha a hitetlenek járnak sikerrel, azt mondják: „Hát nem szereztünk előnyt veletek szemben, és nem védtünk meg benneteket a hívőktől?” Allah ítélni fog köztetek a Feltámadás Napján, és Allah soha nem fog utat adni a hitetleneknek a hívőkkel szemben.
Bizony, a képmutatók meg akarják téveszteni Allahot, de Ő téveszti meg őket. És amikor a képmutatók felállnak az imára, lustán állnak fel, hogy az embereknek mutassák, és nem emlékeznek meg Allahról, csak kevéssé.
Haboznak közöttük, sem ezekhez, sem azokhoz (nem tartoznak igazán). És akit Allah tévelygésbe enged, annak soha nem találsz utat.
Ti, akik hisztek! Ne válasszátok a hitetleneket barátaitoknak a hívők helyett! Nyilvánvaló bizonyítékot akartok adni Allahnak saját magatok ellen?
Bizony, a képmutatók a Tűz legmélyebb mélységeiben lesznek, és soha nem találsz nekik segítőt.
Kivéve azok, akik megbánják, és megjavulnak, és erősen ragaszkodnak Allahhoz, és őszinték és kizárólagos hitűek a vallásukban Allah iránt. Ők a hívőkkel lesznek. És Allah hamarosan hatalmas jutalmat fog adni a hívőknek.
Miért büntetne meg benneteket Allah, ha hálásak vagytok és hisztek? És Allah értékeli a hívők cselekedeteit, és mindent tud.
Allah nem szereti azt, ha nyilvánosan gonosz szavakat említenek, kivéve az, akivel igazságtalanság történt. És Allah mindent hall, mindent tud.
Ha felfedtek egy jótettet, vagy elrejtitek, vagy megbocsátotok egy gonosztettet, bizony, Allah Megbocsátó, Mindenható.
Bizony, akik nem hisznek Allahban és a Küldötteiben, és különbséget akarnak tenni Allah és a Küldöttei között, azt mondják: „Egyesekben hiszünk, másokban nem hiszünk”, köztes utat akarva követni.
Ők azok, akik valójában hitetlenek. És a hitetleneknek megalázó büntetést készítettünk elő.
És akik hisznek Allahban és a Küldötteiben, és nem tesznek különbséget közöttük, azoknak hamarosan meg fogjuk adni a jutalmukat. És Allah Megbocsátó, Irgalmas.
A Könyv Népe azt kérik tőled, hogy hozz le nekik egy könyvet az égből. Bizony, Mózestől nagyobbat kértek ennél, mert azt mondták: „Mutasd meg nekünk Allahot színről színre!” Ezért villámlás sújtott le rájuk a bűnükért. Aztán a borjút vették, miután már eljöttek hozzájuk a nyilvánvaló bizonyítékok. Aztán megbocsátottunk nekik ezt. És Mózesnek nyilvánvaló bizonyítékot adtunk.
Felemeltük föléjük a hegyet a szerződésükért, és azt mondtuk nekik: „Lépjetek be a kapun leborulva!” És azt mondtuk nekik: „Ne lépjétek túl a határokat a szombattal kapcsolatban!” És erős ígéretet vettünk tőlük.
Aztán, mert megszegték az ígéretüket, és nem hittek Allah ájáiban, és jogtalanul megölték a prófétákat, és azt mondták: „A szívünk be van burkolva”. Nem! Hanem Allah pecsételte le a szívüket a hitetlenségük miatt, ezért nem hisznek, kivéve egy kevesen.
És a hitetlenségük miatt, és azért, mert Mária ellen súlyos rágalmat mondtak.
És mert azt mondták: „Bizony, megöltük a Messiást, Jézust, Mária fiát, Allah Küldöttét!” És nem ölték meg őt, és nem is feszítették meg, hanem csak úgy tűntetett fel nekik. Akik vitáznak vele kapcsolatban, azok kétségben vannak. Nincs biztos tudásuk, hanem csak feltételezéseket követnek. És bizonyos, hogy nem ölték meg őt.
Nem! Allah felemelte őt (Jézust) Magához. És Allah Mindenható, Bölcs.
És nincs senki a Könyv Népe közül, akinek ne kellene hinnie benne még a halála előtt. És a Feltámadás Napján ő (Jézus) tanú lesz ellenük.
Aztán, a zsidók bűnei miatt megtiltottuk nekik a jó dolgokat, amelyeket korábban megengedettek voltak nekik, és mert sokakat távol tartottak Allah útjától.
És mert kamatot szedtek, mikor pedig meg volt tiltva nekik, és mert bűnös módon felélték az emberek vagyonát. És a hitetleneknek közülük fájdalmas büntetést készítettünk elő.
De azok, akik szilárdak a tudásban közülük, és a hívők hisznek abban, ami leküldetett neked, és ami leküldetett előtted. És azok, akik megtartják az imát, és akik megadják a zakátot, és akik hisznek Allahban és az Utolsó Napban – nekik hatalmas jutalmat fogunk adni.
Bizony, kinyilatkoztatást küldtünk neked, ahogy kinyilatkoztatást küldtünk Noénak, és az utána következő prófétáknak. És kinyilatkoztatást küldtünk Ábrahámnak, és Iszmailnak, és Izsáknak, és Jákobnak, és a törzseknek, és Jézusnak, és Jóbnak, és Jónásnak, és Áronnak, és Salamonnak, és Dávidnak, akinek adtuk a Zabúrt.
És vannak Küldöttek, akiket említettünk neked korábban, és Küldöttek, akiket nem említettünk neked. És Mózessel Allah közvetlenül beszélt.
Küldöttek, örömhírhozók és figyelmeztetők, hogy az embereknek ne lehessen érvük Allah ellen a Küldöttek után. És Allah Mindenható, Bölcs.
De Allah a Tanú arra, amit leküldött neked. Az Ő Tudásával küldte le, és az angyalok is tanúskodnak. És Allah elegendő tanú.
Bizony, akik hitetlenek, és távol tartanak másokat Allah útjától, azok bizony messzire letévedtek az útról.
Bizony, azok, akik hitetlenek, és rosszat cselekszenek, Allah nem fog megbocsátani nekik, és nem is fogja őket semmiféle útra vezetni,
csak a Pokol útjára. Abban fognak lakozni örökké. Bizony, egyszerű dolog ez Allahnak.
Ti emberek! Bizony, a Küldött eljött hozzátok az igazsággal Uratoktól, higgyetek hát, az jobb nektek. De ha nem hisztek, hát bizony Allahé mindazt, ami az egekben és a földön van. És Allah mindent tud, Bölcs.
Ti Könyv Népe! Ne lépjétek túl a határokat a vallásotokban, és ne mondjatok semmit Allahról, csak az igazat! A Messiás, Jézus, Mária fia csak küldött volt Allahtól, és az Ő Szava, amit Máriának adott, és a Tőle származó Lélek. Higgyetek hát Allahban és a Küldötteiben! És ne mondjátok azt, hogy „háromság”. Jobb nektek, ha felhagytok vele. Allah egyetlen isten. Dicsőségén felül állna az, hogy Neki fia lenne! Övé mindaz, ami az egekben van, és mindaz, ami a földön van. És elegendő Allah az ügyek Rendezőjeként.
A Messiás, soha nem lenne túl büszke ahhoz, hogy Allah szolgája legyen, és a közel lévő angyalok sem. És aki megveti az Ő (Allah) szolgálatát, és fennhéjázó, azokat össze fogja gyűjteni Magához, mind együtt.
Azok, akik hisznek, és jókat cselekszenek, azoknak meg fogja adni a teljes jutalmukat, és még többet fog nekik adni a kegyeiből. És azokat, akik lenézték, és fennhéjázók voltak, fájdalmas büntetéssel fogja sújtani, és nem találnak maguknak Allahon kívül más védelmezőt vagy segítőt.
Ti emberek! Bizony, nyilvánvaló bizonyíték jött hozzátok Uratoktól, és nyilvánvaló fényt küldtünk le nektek.
És akik hisznek Allahban, és erősen ragaszkodnak Hozzá, azokat Ő bebocsátja a Tőle származó Kegyelmébe és kegyeibe. És Magához vezeti őket az egyenes útra.
Döntést kérnek tőled. Mondd: „Allah rendelkezést mond nektek azokról, akik egyenes ági örökösök nélkül halnak meg: ha egy ember meghal, és nem hagy maga után gyermekeket, hanem csak egy lánytestvért, akkor az övé (a lánytestvéré) a fele annak, amit hátrahagyott. És ő (az örökösök nélküli ember) örököl tőle (a lánytestvérétől), ha (meghal és) nincs gyermeke. De ha két lánytestvér van, az övék kétharmada annak, amit hátrahagyott. De ha fiútestvérek és lánytestvérek is vannak, akkor a férfi két nő részét kapja. Allah egyértelművé teszi számotokra a dolgokat, hogy nehogy tévelygésbe menjetek. És Allah minden dolog Tudója.
Ti, akik hisztek! Tartsátok be a szerződéseket. Megengedettek nektek a négylábú legelő jószágok, kivéve azok, amelyeket elmondanak nektek. A vadászat nem megengedett, amíg az ihram állapotában vagytok. Bizony, Allah azt ír elő, amit akar.
Ti, akik hisztek! Ne sértsétek meg Allah szertartásait, és a tiltott hónapot, és az áldozati állatokat, és a nyakukon füzérrel díszítetteket, és azokat, akik a Sérthetetlen Házhoz jönnek, Uruk kegyét és megelégedését keresve. És amikor kiléptek az ihram állapotából, vadásszatok. És ne engedjétek, hogy a gyűlölet azok iránt, akik visszatartottak benneteket a Sérthetetlen Mecsettől, arra késztessen benneteket, hogy átlépjétek a határokat. És segítsétek egymást a jóságban és istenfélelemben! És ne segítsétek egymást a bűnben és a határok túllépésében! És féljétek Allahot! Bizony, Allah szigorú a büntetésben.
Megtiltatott nektek a dögállat húsa, a vér, a sertés húsa, és az, amit másnak ajánlottak fel Allahon kívül, és az, ami megfulladás vagy erős ütés következtében pusztult el, vagy lezuhanástól vagy ami szarvaktól sebesül és pusztult el, és amit a vadállatok részben megettek – kivéve azokat, amelyeket levágtok – és az is, amit az oltárköveken áldoznak fel, és a jóslónyilakkal való döntés. Ez súlyos engedetlenség.  A mai napon azok, akik hitetlenek, lemondtak arról, hogy legyőzzék a vallásotokat. Ne féljetek hát tőlük, hanem féljetek Engem. A mai napon tökéletesítettem nektek a vallásotokat, és kiteljesítettem a kegyelmemet irántatok, és az Iszlámmal vagyok elégedett vallásátokként. De ha valakit az éhség kényszerít arra, és nem szándékozik bűnt tenni, akkor bizony, Allah Megbocsátó, Irgalmas.
Megkérdezik tőled, hogy mi megengedett nekik. Mondd: „Megengedettek nektek a jó dolgok, és azok a vadászó állatok, amelyeket tanítotok, ahogy Allah tanított benneteket. Egyetek hát abból, amit fognak nektek, és említsek Allah nevét felette. És féljétek Allahot. Allah gyors a felelősségre vonásban.
A mai napon a jó dolgok megengedetté tétettek nektek. És az az étel, ami a Könyv Népének adatott, megengedett nektek, és a ti ételetek megengedett nekik. És hasonlóképpen megengedettek házasságra az erényes asszonyok a hívők közül, és az erényes asszonyok azok közül, akiknek a Könyv adatott előttetek, ha megadtátok nekik a nekik járó jegyajándékukat, jóravaló módon, erkölcstelenség nélkül, anélkül, hogy szeretőitekké tennétek őket. És aki tagadja a hitet, annak bizony a cselekedetei elpocsékolódnak, és a Túlvilágon a vesztesek között lesz.
Ti, akik hisztek! Amikor felálltok az imához, mossátok meg az arcotokat és a kezeteket könyékig, és töröljétek át a fejeteket, és a lábatokat bokáig! De ha a nagy tisztátalanság állapotában (dzsunúb) vagytok, akkor tisztítsátok meg magatokat! És ha betegek vagytok, vagy úton vagytok, vagy valamelyikőtök az illemhelyről jön, vagy asszonyokat érintettetek (velük háltatok), és nem találtok vizet, akkor végezzetek tajammumot (víz nélkül való rituális tisztálkodás) tiszta földdel, és töröljétek meg az arcotokat és a kezeteket. Allah nem akar nehézséget okozni nektek, hanem meg akar tisztítani benneteket, és kiteljesíteni az irántatok való kegyelmét, hogy hálásak lehessetek.
És emlékezzetek Allah kegyességére irántatok, és a szerződésére, amit kötött veletek, amikor azt mondtátok: „Halljuk és engedelmeskedünk!”, és féljétek Allahot! Bizony, Allah tudja azt, ami a keblekben van.
Ti, akik hisztek! Álljatok ki szilárdan Allahért, tanúként az igazságban. És ne hagyjátok, hogy az emberek iránti gyűlölet megakadályozzon benneteket abba, hogy igazságosak legyetek. Ez, ha így viselkedtek, közelebb van az istenfélelemhez. Bizony, Allah nagyon jól ismeri, amit tesztek.
Akik hisznek, és jótetteket cselekszenek, azoknak Allah megbocsátást és hatalmas jutalmat ígért.
És akik nem hisznek, és meghazudtolják az ájáinkat, azok a Pokol tüzének társai.
Ti, akik hisztek! Emlékezzetek Allah kegyességére irántatok, amikor az emberek eldöntötték, hogy kinyújtják a kezüket ellenetek, de Ő visszatartotta a kezüket. És féljétek Allahot. És Allahra hagyatkozzanak a hívők!
És bizony, Allah szerződést kötött Izrael népével, és kijelöltünk közülük tizenkét vezetőt. És Allah azt mondta: „Bizony, Én veletek vagyok, ha megtartjátok az imát, és megadjátok a zakátot, és hisztek a Küldötteimben, és segítitek őket, és jóravaló kölcsönt adtok Allahnak. Bizony, eltávolítom tőletek a rossztetteiteket, és bebocsátlak benneteket a kertekbe, amelyek alatt folyók folynak. De aki nem hisz közületek ez után, az bizony eltévelyedett az egyenes útról.
De azért, mert megszegték a szerződésüket, megátkoztuk őket, és a szívüket keménnyé tettük. Megváltoztatják a szavakat értelmükben, és elfelejtik egy részét annak, amire emlékeztették őket. És soha nem fog megszűnni az, hogy árulást fedezz fel a részükről, kivéve kevesektől közülük. De bocsáss meg nekik, és nézd el. Bizony, Allah szereti a jótevőket.
És azok közül, akik azt mondták: „Keresztények vagyunk”, az ígéretüket vettük, de elfelejtették annak egy részét, amire emlékeztették őket. Ezért ellenségeskedést és gyűlöletet támasztottunk közöttük az Ítélet Napjáig. És hamarosan Allah tájékoztatja majd őket arról, amit cselekedtek.
Ti Könyv Népe! Bizony, eljött hozzátok a Küldöttünk, nyilvánvalóvá téve nektek sokat abból, amit eltitkoltatok a Könyvből, elnézve sok mindent. Bizony, eljött hozzátok Allahtól egy fény, és egy nyilvánvaló Könyv,
… ami által Allah azokat, akik az Ő megelégedését keresik, a béke útjaira vezeti, és az Ő engedelmével kihozza őket a sötétségekből a fényre, és egyenes útra vezeti őket.
Bizony, hitetlenek azok, akik azt mondják: „Allah a Messiás, Mária fia”. Mondd: „Akkor kinek van hatalma Allah ellen, ha Ő el akarná pusztítani a Messiást, Mária fiát, és az anyját, és velük együtt mindenkit, aki a földön van?” És Allahé az egek és a föld uralma, és mindené, ami köztük van. Azt teremt, amit akar. És Allah mindenek felett Hatalmas.
A keresztények és a zsidók azt mondják: „Mi vagyunk Allah gyermekei és a szeretettjei”. Mondd: „Akkor miért büntet meg benneteket a bűneitekért?” Megbocsát (Allah) annak, akinek akar, és megbünteti azt, akit Ő akar, Övé az egek és a föld uralma, és hozzá lesz a visszatérés.
Ti Könyv Népe! Bizony, eljött hozzátok a Küldöttünk, hogy egyértelművé tegye számotokra (a vallás parancsait), egy Küldöttek nélküli időszak után, hogy ne mondhassátok: „Nem jött hozzánk örömhírhozó és figyelmeztető!” De bizony, most eljött hozzátok egy örömhírhozó és intő. És Allah mindenek felett Hatalmas.
És emlékezz, mikor Mózes azt mondta: „Népem! Emlékezzetek Allah kegyeire irántatok, amikor a prófétákat küldött közétek, és királyokká tett benneteket, és megadta nektek azt, amit nem adott meg korábban senki másnak a világon.
Népem! Lépjetek be a szent földre, amelyet Allah nektek rendelt, és ne forduljatok vissza, mert akkor vesztesként fogtok visszafordulni.”
Azt mondták: „Mózes! Bizony, ebben (ezen a földön) erős nép él, és bizony, nem fogunk belépni, amíg ők el nem hagyják. Ám ha elhagyják, akkor biztosan belépünk!”
Két ember közülük, akik féltek (Allahtól, illetve attól, hogy az Ő parancsainak ellenszegüljenek), és akiket Allah a kegyeiben részesített, azt mondták: „Lépjetek be ellenük a kapun át, mert ha beléptek, akkor bizonnyal győzedelmesek lesztek! És Allahra hagyatkozzatok, ha hívők vagytok!
Azt mondták: „Mózes! Bizony, soha nem fogunk belépni, amíg ők is itt vannak. Menjetek hát, te és az Urad, és harcoljatok velük! Mi addig itt maradunk! Itt ülünk harc nélkül, amíg te és Allah harcoltok.
Azt mondta: „Uram! Bizony, nincs hatalmam, csak magam és a testvérem felett, tegyél hát különbséget köztünk (vagy: ítélj, dönts köztünk) és a bűnben megátalkodott nép között!
Allah azt mondta: „Akkor bizony, eltiltom ezt tőlük negyven évre, vándorolni fognak a földön. Ne sajnálkozz hát a bűnben megátalkodott népen!”
És beszéld el nekik Ádám két fiának történetét, az igazság szerint! Amikor mindketten áldozatot ajánlottak fel, és elfogadtatott egyiküktől, de nem fogadtatott el a másiktól. Azt mondta (az utóbbi): „Bizony, meg foglak ölni!” Azt mondta (az előbbi): „Allah nem fogadja el, csak az istenfélőktől.
Ha kinyújtod ellenem a kezed, hogy megölj, én nem nyújtom ki ellened a kezemet, hogy megöljelek. Bizony, én félem Allahot, a Világok Urát!
„Bizony, azt akarom, hogy téged terheljen az én bűnöm és a te bűnöd, ezért a Pokol társai között leszel. És ez a fizetsége a vétkeseknek.”
Aztán az alsóbb énje meggyőzte őt, hogy ölje meg a testvérét. És megölte őt, és a vesztesek közül való lett.
Aztán Allah egy varjút küldött, amely a földet kaparta, hogy megmutassa neki, hogyan rejtse el a testvére holttestét. Azt monda Káin: „Jaj nekem! Nem tudok olyan lenni, mint ez a varjú, és nem tudom elrejteni a testvérem holttestét?” És a megbánók közül való lett.
Emiatt előírtuk azt Izrael népnek, hogy aki megöl egy lelket (egy embert), másért, mint életért (vagyis, ha az illető is megölt valakit), vagy mert romlást terjesztett a földön, az olyan, mintha megölte volna az egész emberiséget. És aki megmenti (egy ember életét), az olyan, mintha megmentette volna az egész emberiséget. És bizony, a Küldötteink eljöttek hozzájuk nyilvánvaló jelekkel, de még azután is sokan közülük túllépték a határokat a földön.
Bizony, azoknak a büntetése, akik háborút viselnek Allah és a Küldötte ellen, és romlást terjesztenek a földön, az, hogy megölik őket, megfeszítik, vagy levágják a kezüket és a lábukat az ellentétes oldalon, vagy kiűzik őket az országukból. Ez a megszégyenítésük ebben a világban, és a Túlvilágon hatalmas büntetés várja őket.
Kivéve azok, akik megbánják, mielőtt még legyőznétek őket. És tudjátok meg, hogy Allah Megbocsátó, Irgalmas.
Ti, akik hisztek! Féljétek Allahot, és keressetek módot (a közeledésre) hozzá, és küzdjetek az Ő útján, hogy sikeresek lehessetek.
Bizony, azok, akik hitetlenek, ha az övék volna minden, ami a földön van, és még ugyanannyi azzal együtt, amivel megváltanák magukat a Feltámadás Napja büntetésétől, nem fogadtatik majd el tőlük, és fájdalmas büntetés jár nekik.
Ki akarnak majd jönni a Tűzből, de nem jönnek ki belőle, és örök büntetés jár nekik.
A férfi tolvajnak és a női tolvajnak vágjátok le a kezét, annak fizetségeként, amit tettek, példás büntetés Allahtól. És Allah Mindenható, Bölcs.
De aki megbánja a bűnét, miután elkövette, és megváltozik, akkor Allah bizony bűnbocsánattal fordul hozzá. Bizony, Allah Megbocsátó, Irgalmas.
Talán nem tudjátok, hogy Allahé az egek és a föld uralma? Megbünteti azt, akit akar, és megbocsát annak, akinek akar. És Allah mindenek felett hatalmas.
Te Küldött! Ne szomorítsanak el azok, akik sietnek a hitetlenségbe, azok közül, akik a szájukkal azt mondják: „Hiszünk!”, de a szívük nem hisz. És a zsidók közül vannak olyanok, akik a hamisságot hallgatnak, és más emberekre hallgatnak, akik nem jöttek el hozzád, eltorzítják a szavakat a jelentésükben, azt mondva: „Ha megadják ezt nektek, fogadjátok el, de ha nem adják meg, akkor óvakodjatok!” És akinek Allah megpróbáltatásokat akar küldeni, soha nem lesz erőd, hogy bármiben is segíts neki Allah ellen. Ők azok, akiknek Allah nem akarja megtisztítani a szívüket. Megszégyenülés jár nekik ebben a világban, és hatalmas büntetés a Túlvilágon.
Ők a hamisságra hallgatók és a rossz úton szerzett dolgok felélői. Ezért ha eljönnek hozzád, ítélj közöttük, vagy fordulj el tőlük. És ha elfordulsz tőlük, ők sosem lesznek képesek ártani neked semmiben. És ha ítélsz közöttük, ítélj igazsággal. Bizony, Allah szereti azokat, akik igazságosak.
De hogyan jelölhetnek ki téged ítélőbírónak, amikor velük van a Tóra, amiben ott vannak Allah parancsai? Aztán, még azután is, hogy ítéltél közöttük, elfordulnak, pedig az ítélet, amit kapnak, összhangban van azzal, amit a saját Könyvük is előírt. És ők azok, akik nem hívők.
Bizony, leküldtük a Tórát, amiben vezetés volt és fény. A próféták, akik alávetették magukat Allahnak, eszerint ítéltek azoknak (azok között), akik zsidók voltak, ahogy a rabbik és a tudósok is, azzal, ami rájuk bízatott Allah Könyvéből, és tanúk voltak rá. Ne féljetek hát az emberektől, hanem féljetek Engem. És ne adjátok el az Én ájáimat alacsony áron. Akik nem az által ítélnek, amit Allah leküldött, azok hitetlenek.
És előírtuk nekik abban (a Tórában): életet életért, szemet szemért, orrot orrért, fület fülért, fogat fogért, és megfelelő megtorlást a sebekért. De aki lemond róla adományként, az megváltás neki. És aki nem az által ítél, amit Allah leküldött, azok bűnösök.
És a nyomukban elküldtük Jézust, Mária fiát, megerősítve, ami előtte volt a Tórából, és adtuk neki az Evangéliumot, vezetés és fény volt benne, megerősítve azt, ami előtte volt a Tórából, és vezetésként és figyelmeztetésként az istenfélőknek.
És az Evangélium Népe ítéljen annak alapján, amit Allah leküldött abban! És akik nem az alapján ítélnek, amit Allah leküldött, ők a bűnben megátalkodottak.
És leküldtük neked a Könyvet (a Koránt) igazsággal, megerősítve a Könyvet, ami előtte volt, és annak őrizőjeként. Ítélj hát közöttük annak alapján, amit Allah leküldött neked, és ne kövesd az ő vágyaikat, mikor az igazság eljött hozzád. Mindenkinek közületek előírtunk egy törvényt és egy nyilvánvaló utat. Ha Allah úgy akarta volta, egyetlen közösséggé tehetett volna benneteket, de hogy próbára tehessen benneteket az által, amit adott nektek, versengjetek hát a jótettekben! Valamennyien Allahhoz fogtok visszatérni, és Ő tájékoztatni fog benneteket azzal kapcsolatban, amiben különböztetek.
Hát ítélj közöttük annak alapján, amit Allah leküldött, és ne kövesd az ő vágyaikat, és óvakodj tőlük, nehogy eltérítsenek attól, amit Allah leküldött neked. És ha elfordulnak, tudd, hogy Allah csak meg akarja büntetni őket valamilyen bűnükért. És bizony, az emberek közül sokan megátalkodott bűnösök.
Talán a tudatlanság (korának) döntését keresik? És ki lehetne jobb a döntésben Allahnál egy szilárd bizonyossággal hívő népnek?
Ti, akik hisztek! Ne válasszátok a zsidókat és a keresztényeket közeli barátaitoknak. Ők egymásnak a közeli barátai. És aki közületek közeli barátainak választja őket, az bizony közülük való. Bizony, Allah nem vezeti a bűnösök (igazságtalanok) népét.
És látod azokat, akiknek a szívükben betegség van, hozzájuk sietnek, azt mondva: „Félünk, nehogy szerencsétlenség sújtson minket!” De talán Allah győzelmet hoz el, vagy egy Tőle származó döntést. Akkor majd meg fogják bánni azt, amit elrejtettek magukban.
És akik hisznek, azt mondják: „Ezek azok, akik Allahra esküdtek a legerősebb esküjükkel, hogy veletek voltak?” A tetteik értéktelenné válnak, és ők lesznek a vesztesek.
Ti, akik hisztek! Ha valaki közületek visszafordul a vallásától, akkor Allah hamarosan hoz egy népet, akiket Ő szeret, és akik szeretik Őt, akik alázatosak a hívőkkel, és kemények a hitetlenekkel, küzdenek Allah útján, és nem félnek a vádaskodók vádjaitól. Ez Allah kegye, annak adja, akinek akarja. És Allah mindent befoglal, mindent tud.
A ti közeli barátotok csak Allah, és a Küldötte, és azok, akik hisznek – akik megtartják az imát, megadják a zakátot, és akik meghajolnak.
És aki szövetségesének választja Allahot, és a Küldöttét, és azokat, akik hisznek, hát bizony, Allah társasága, ők lesznek a győztesek.
Ti, akik hisztek! Ne válasszátok közeli barátaitokká azokat, akik kigúnyolják és nevetség tárgyává teszi a vallásotokat azok közül, akiknek a Könyv adatott, és akik hitetlenek. És féljétek Allahot, ha hívők vagytok!
Amikor az imára hívtok, ők tréfának és nevetségesnek veszik azt. Azért van ez, mert olyan nép ők, akik nem használják az eszüket.
Mondd: „Ti Könyv Népe! Mi másért nehezteltek ránk, mint hogy hiszünk Allahban, és abban, ami leküldetett nekünk, és ami leküldtetett előttünk, és (azért mert) a legtöbbetek lázadó bűnös?”
Mondd: „Tájékoztassalak benneteket arról, ami az Allahtól való fizetséget tekintve rosszabb annál?  Azok, akiket Allah megátkozott, és megharagudott rájuk, és egyeseket közülük majmokká és disznókká változtatott, és akik hamis istenségeket imádtak. Azok rosszabbak a helyzetüket tekintve, és jobban tévelyegnek az egyenes úttól.
És amikor eljönnek hozzád, azt mondják: „Hiszünk!” De bizony hitetlenségben léptek be, és hitetlenségben távoznak. És Allah tudja a legjobban, hogy mit rejtenek el.
És látod, hogy sokan közülük sietnek a bűnbe, a határok túllépésébe és a tiltott dolgok felélésébe. Bizony, gonosz dolog az, amit tesznek.
A rabbik és a vallástudósok miért nem tiltják meg nekik, hogy azt mondják, ami bűnös, és azt éljék fel, ami tiltott? Bizony, gonosz dolog az, amit tesznek.
A zsidók azt mondják: „Allah keze meg van láncolva!” Legyen bizony az ő kezük megláncolva, és legyenek megátkozva azért, amit mondtak! Nem! Az Ő Keze ki van nyújtva, úgy ad, ahogy Ő akar. És az, ami leküldetett neked Uradtól, bizonnyal sokukat fogja növelni a lázadásban és hitetlenségben. És ellenségeskedést és gyűlöletet vetettünk közéjük az Ítélet Napjáig. Ahányszor csak meggyújtják a háború tüzét, Allah kioltja azt. És arra törekszenek a földön, hogy romlást terjesszenek. Ám Allah nem szereti azokat, akik romlást terjesztenek.
És bárcsak a Könyv Népe hitt volna, és félte volna Allahot! Bizony, eltávolítottuk volna tőlük a rossztetteiket, és beengedtük volna őket a Boldogság Kertjeibe.
És bárcsak ragaszkodtak volna a Tórához és az Evangéliumhoz, és ami leküldetett nekik Uruktól, bizony ehettek volna a fejük fölül és a lábuk alól. És van közöttük mérsékelt közösség, de közülük sokan milyen rossz dolgot tesznek!
Te Küldött! Add át, ami leküldetett neked Uradtól, és ha nem teszed, akkor nem adtad át az Ő üzenetét. És Allah meg fog védelmezni téged az emberektől. Bizony, Allah nem vezeti a hitetlenek népét.
Ti könyv népe! Nincs semmi alapotok, amíg nem ragaszkodtok szilárdan a Tórához és az Evangéliumhoz, és ahhoz, ami leküldetett nektek Uratoktól. És az, ami leküldetett nektek Uratoktól, bizonnyal erősíteni fogja sokukat a lázadásban és a hitetlenségben. Ne sajnálkozz hát a hitetlenek népe miatt.
Bizony, azok, akik hisznek, és a zsidók, és a szábeusok, és a keresztények, akik hittek Allahban és az Utolsó Napban, és jókat cselekedtek, nekik nem kell majd félniük, és nem fognak szomorkodni.
Bizony, ígéretet vettünk Izrael népétől, és küldtünk hozzájuk Küldötteket. Ahányszor a Küldöttek olyasmivel jöttek hozzájuk, amire a lelkük nem vágyott, meghazudtoltak közülük egyeseket, és megöltek közülük egyeseket.
És azt gondolták, hogy számukra nem lesznek próbatételek, ezért vakok és süketek lettek. Aztán Allah hozzájuk fordult megbocsátással, aztán sokan közülük vakok és süketek lettek. És Allah mindent lát, amit tesznek.
Bizony, hitetlenek azok, akik azt mondják: „Bizony, Allah a Messiás, Mária fia”. Mikor pedig a Messiás azt mondta: „Izrael népe! Imádjátok Allahot, az én Uramat és a ti Uratokat!” Bizony, aki társakat állít Allah mellé, hát bizony, megtiltotta Allah neki a Kertet, és a hajléka a Tűz lesz. És nincs a bűnösöknek segítője.
Bizony, hitetlenek azok, akik azt mondják: „Allah a harmadik a háromból”. Mikor pedig nincs más istenség, csak az Egyetlen Isten. És ha nem állnak el attól, amit mondanak, bizony fájdalmas büntetés fogja sújtani azokat, akik hitetlenek közülük.
Hát nem fognak bűnbánattal fordulni Allahhoz, és a bocsánatát kérni? És Allah Megbocsátó, Irgalmas.
A Messiás, Mária fia nem volt más, mint küldött, és bizony, elmúltak Küldöttek már előtte is. És az anyja igaz nő volt. Mindketten ételt ettek. Nézd, hogy magyarázzuk meg egyértelműen az ájáinkat, aztán nézd, hogyan tévednek el mégis.
Mondd: „Vajon azt imádjátok Allahon kívül, aminek nincs hatalmában ártani vagy használni nektek, pedig Allah, Ő a mindent Halló, mindent Tudó?”
Mondd: „Ti Könyv Népe! Ne lépjétek túl a határokat a vallásotokban az igazságon túl, és ne kövessétek a vágyait egy olyan népnek, amely korábban eltévelyedett, és sokakat tévelygésbe vitt, és eltévelyedtek a helyes úttól.
Azok, akik hitetlenek Izrael népéből, meg lettek átkozva Dávid és Jézus, Mária fia nyelvével, mert lázadók voltak, és túllépték a határokat.
Nem tiltották el egymást azoktól a helytelen dolgoktól, amit cselekedtek. Milyen rossz dolog volt az, amit cselekedtek!
Látod, hogy sokan közülük azokat választják szövetségeseiknek, akik hitetlenek. Bizony, milyen rossz dolog az, amit előreküldtek maguknak, Allah megharagudott rájuk, és a büntetésben (a Tűzben) fognak lakozni örökké.
Ha hinnének Allahban, és a Prófétában, és abban, ami leküldetett neki, nem választották volna őket (a hitetleneket) szövetségeseikké, de sokan közülük megátalkodott bűnösök.
Bizony, úgy fogod találni, hogy az emberek közül a leginkább ellenségesek a hívők iránt a zsidók, és azok, akik társítanak Allah mellé. És azt fogod találni, hogy a legközelebbiek a szeretetben a hívőkhöz azok, akik azt mondják: „Keresztények vagyunk”. Ez azért van, mert vannak köztük papok és szerzetesek, és ők nem fennhéjázók.
És amikor hallják azt, ami leküldetett a Küldöttnek, látod, hogy a szemüket elönti a könny, mert felismerték az igazságot. Azt mondják: „Urunk, hiszünk, írj hát fel minket a tanúk közé!
És miért ne hinnénk Allahban, és abban, ami eljött hozzánk az igazságból? És reméljük, hogy Urunk bebocsát minket (a Kertbe) az igazak népével.
És Allah megjutalmazta őket azért, amit mondtak kertekkel, amelyek alatt folyók folynak, abban fognak lakozni örökké. És ez a jótevők jutalma.
És akik nem hisznek, és tagadják az ájáinkat, azok a Pokol tüzének társai.
Ti hívők! Ne tiltsátok meg azokat a jó dolgokat, amiket Allah megengedett nektek, és ne lépjétek túl a határokat. Bizony, Allah nem szereti azokat, akik túllépik a határokat.
És egyetek abból, amivel Allah ellátott benneteket, ami megengedett és jó. És féljétek Allahot, Akiben hisztek.
Allah nem fog felelősségre vonni benneteket a meggondolatlan kijelentésekért az esküjeitekben, de felelősségre fog vonni a szándékos eskük miatt. A jóvátétele tíz szegény ember etetése annyival, amennyivel általában a családotokat etetitek, vagy a ruházásuk, vagy egy rabszolga felszabadítása. De aki nem talál, akkor háromnapi böjt. Ez a jóvátétel az eskütökért, ha esküdtetek. Ezért őrizzétek az eskütöket! Így teszi egyértelművé számotokra Allah az Ő ájáit, hogy hálásak lehessetek.
Ti, akik hisztek! Bizony, a részegítő dolgok, és a szerencsejáték, és az oltárkövek és a jóslónyilak tisztátalan dolgok a Sátán cselekedetei közül. Kerüljétek hát el ezeket, hogy sikeresek lehessetek.
A Sátán csak ellenségeskedést és gyűlöletet akar támasztani közöttetek a részegítő dolgokon és a szerencsejátékon keresztül, és távol akar tartani benneteket az Allahra való emlékezéstől és az imától. Hát nem tartózkodtok ezektől?
És engedelmeskedjetek Allahnak, és engedelmeskedjetek a Küldöttnek, és óvakodjatok! És ha elfordultok, akkor tudjátok, hogy a Küldöttünk feladata csak az, hogy egyértelműen átadja az üzenetet.
Nincs bűn azokon, akik hisznek, és jókat cselekszenek azért, amit ettek, ha félik Allahot, és hisznek, és jókat cselekszenek, aztán félik Allahot, és hisznek, és félik Allahot és jókat cselekszenek. És Allah szereti a jótevőket.
Ti, akik hisztek! Bizony, Allah próbára fog tenni benneteket valamennyivel azokból a vadakból, amiket a kezetek és a lándzsátok el tud érni, hogy Allah egyértelművé tegye, hogy kik azok, akik láthatatlanul félik Őt. És aki azután túllépi a határokat, annak fájdalmas büntetés jár.
Ti, akik hisztek! Ne öljétek meg a vadakat, amikor az ihram állapotában vagytok. És aki szándékosan megölte, annak a büntetése egy hasonló állat feláldozása, a háziállatok közül, ahogy két ember megítéli azt közületek, a Kábát elérő áldozatként, vagy jóvátétel: a szegények etetése, vagy annak megfelelő böjt, hogy megízlelhesse a cselekedete következményeit. Allah megbocsátja azt, ami elmúlt, de aki visszatér, azon Allah bosszút fog állni. És Allah Mindenható, a bosszú Birtokosa.
A tenger vadjai és annak étele (a halak és a halászat) megengedett nektek ellátásként nektek és az utazóknak, de tiltottá tétetett nektek, hogy a földön vadásszatok, amíg az ihram állapotában vagytok. És féljétek Allahot, akihez össze lesztek gyűjtve!
Allah a Kábát, a Sérthetetlen Házat különleges (biztonságos) hellyé tette az emberek számára, és a sérthetetlen hónapokat, és az áldozati állatokat, és a nyakdíszeket. Azért van ez, hogy tudhassátok, hogy Allah tudja azt, ami az egekben van, és azt, ami a földön van, és hogy Allah minden dolog Tudója.
Tudjátok, hogy Allah szigorú a büntetésben, és hogy Allah Megbocsátó, Irgalmas.
A Küldött feladata csak az, hogy átadja az üzenetet. És Allah tudja, hogy mit fedtek fel, és mit rejtetek el.
Mondd: „A jó dolgok és a rossz dolgok nem egyenlők, még ha a rossz sokasága tetszetősnek is tűnik nektek. Féljétek Allahot, ti, akik gondolkodtok, hogy sikeresek lehessetek.
Ti, akik hisztek! Ne kérdezzetek olyan dolgokról, amiket ha felfednének előttetek, megnehezítenék számotokra a dolgokat! De ha azalatt kérdeztek róluk, amíg a Korán leküldetik, akkor tudatva lesz veletek. Allah elnézte azt, és Allah Megbocsátó, haladékot adó.
Bizony, egy nép előttetek kérdezett, aztán ezáltal hitetlenek lettek.
Allah nem rendelt el olyasmit, mint a bahíra, a száiba, waszíla vagy hámi. De azok, akik hitetlenek, hazugságot találnak ki Allah ellen, és a legtöbben nem használják az eszüket.
És amikor azt mondják nekik: „Gyertek ahhoz, amit Allah leküldött, és gyertek a Küldötthöz!”, ők azt mondják: „Elegendő nekünk az, amiben az ősapáinkat találtuk!” Még akkor is, ha az ősapáik nem tudtak semmit, és nem voltak vezetve?
Ti, akik hisztek! Saját magatokért ti vagytok felelősek. (Illeteve: Vigyázzatok saját magatokra.) Akik tévelyegnek, azok nem árthatnak nektek, ha ti vezetve vagytok. Allahhoz fogtok mind visszatérni, és Ő majd tájékoztat titeket arról, amit cselekedtetek.
Ti, akik hisztek! Amikor valakihez közületek közelít a halál, tanúskodjatok magatok közt a végrendelet idején, két igazságos férfi közületek, vagy kettő, aki nem közületek való, ha utaztok a földön, amikor a halál csapása elér benneteket. Tartsátok ott őket az ima után, és ha kétségeitek vannak (a két tanú megbízhatóságával kapcsolatban), mindketten esküdjenek meg Allahra: „Nem fogjuk eladni semmilyen áron (az esküt), még ha közeli rokon lenne is, és nem fogjuk elrejteni Allah tanúságát. Bizony, akkor a bűnösök közé tartoznánk.”
Aztán, ha rájöttök, hogy az a kettő vétkes volt valamilyen bűnben, akkor álljon a helyükre kettő azok közül, akiknek törvényes joguk van felettük. És esküdjenek meg Allahra: „A mi tanúskodásunk igazabb, mint a másik kettő tanúskodása, és nem léptük túl a határokat (azzal, hogy valótlanságot állítanánk, amikor hazugsággal vádoljuk őket)”. Ha így tettünk volna, a bűnösök közé tartoznánk!
Így valószínűbb, hogy igaz módon fognak tanúskodni, vagy félnek, hogy az esküjüket megcáfolják másik esküvel. És féljétek Allahot, és hallgassatok: Allah nem vezeti a megátalkodott bűnösök népét.
A Napom, amikor Allah összegyűjti majd a Küldötteket, és azt mondja: „Milyen választ kaptatok?” Azt mondják (a Küldöttek): „Nincs tudásunk! Bizony, Te vagy a Láthatatlan Tudója.”
Amikor Allah azt mondta: „Jézus, Mária fia! Emlékezz a kegyességemre irántad és az anyád iránt, amikor megerősítettelek a Tiszta Lélekkel (Gábriel angyallal), és beszéltél az emberekhez a bölcsőben és felnőttkorodban. És amikor megtanítottam neked a Könyvet és a bölcsességet, és a Tórát és az Evangéliumot, és amikor az engedélyemmel készítettél agyagból egy madárhoz hasonló formát, és belefújtál, és az engedélyemmel madár lett, majd az engedelmemmel meggyógyítottad azokat, akik vakon születtek, és a leprásokat, és amikor előhoztad (feltámasztottad) a halottakat az Én engedelmemmel. És amikor visszatartottam tőled Izrael gyermekeit, amikor eljöttél hozzájuk a nyilvánvaló bizonyítékokkal, aztán azok, akik hitetlenek voltak közülük, azt mondták: „Nem más ez, mint nyilvánvaló varázslat!”
És mikor azt sugalltuk a tanítványoknak, hogy higgyenek Bennem és higgyenek a Küldöttemben, azt mondták: „Hiszünk! És tanúsítsd, hogy muszlimok vagyunk!”
Amikor a tanítványok azt mondták: „Jézus, Mária fia! Le tud nekünk küldeni az Urad egy terített asztalt az égből?” Azt mondta: „Féljétek Allahot, ha hívők vagytok!”
Azt mondták a tanítványok: „Enni akarunk róla, és megelégíteni a szívünket, és tudni, hogy biztosan az igazat mondtad, és azok között lenni, akik tanúk rá.”
Azt mondta Jézus, Mária fia: „Allah, Urunk! Küldj le nekünk egy terített asztalt az égből, hogy ünnep legyen nekünk, az elsőknek és az utolsóknak közöttünk, és jelként Tőled. És gondoskodj rólunk! Te vagy a legjobb Gondoskodó.”
Allah azt mondta: „Bizony, leküldöm azt nektek, és aki a hitetlenek közé tartozik ez után közületek, azt olyan büntetéssel büntetem meg, amivel még senkit nem büntettem a teremtmények közül.”
És mikor Allah azt mondta: „Jézus, Mária fia! Vajon azt mondtad-e az embereknek: „Vegyetek engem és az anyámat két istenként Allah mellé!”? Azt mondta (Jézus): „Dicsőség Neked! Nem volt való nekem, hogy olyat mondjak, amihez nem volt jogom. Ha ezt mondtam volna, akkor Te bizonnyal tudtad volna! Te tudod, hogy mi van bennem, de én nem tudom, hogy mi van Benned. Bizony, Te, csak Te vagy a Láthatatlan Tudója!
Nem mondtam nekik mást, csak amit Te parancsoltál, hogy mondjak, hogy: „Szolgáljátok Allahot, az én Uramat és a ti Uratokat!” és tanú voltam felettük, amíg közöttük voltam, de amikor Magadhoz vettél engem, te voltál a Felvigyázó felettük, és Te vagy Tanú minden dolog felett.
Ha megbünteted őket, hát bizony a Te szolgáid ők, és ha megbocsátasz nekik, hát bizony Te vagy a Mindenható, a Bölcs.
Allah azt mondta: „Ez az a Nap, amikor az igazaknak hasznuk származik az igazságukból. Sokszorosan megkapják érte a jutalmukat. Kertjeik lesznek, amelyek alatt folyók folynak, abban fognak lakozni örökké. Allah elégedett velük, és ők elégedettek Vele. Ez a hatalmas siker.”
Allahé az egek és a föld uralma, és mindené, ami bennük van. És Ő mindenek felett hatalmas.
Dicsőség és hála Allahnak, Aki megteremtette az egeket és a földet, és megalkotta a sötétséget és a fényt. Mégis, azok, akik hitetlenek, egyenlőnek tartanak másokat Allahhal.
Ő az, Aki megteremtett benneteket agyagból, aztán elrendelt egy kijelölt időt, és van Nála egy másik kijelölt idő. Ti mégis kételkedtek!
És Ő Allah, az egekben és a földön. Ő tudja a titkaitokat és a nyilvánosságra hozott dolgaitokat, és Ő tudja, hogy mit kerestek magatoknak.
És nem jön hozzájuk jel Uruk jelei közül anélkül, hogy el ne fordulnának tőle.
És bizony, tagadták az igazságot, amikor eljött hozzájuk, de hamarosan hír jön majd hozzájuk arról, amit kigúnyoltak.
Vajon nem látták, hogy hány nemzedéket pusztítottunk el előttük, akiket megalapoztunk a földön úgy, ahogy titeket nem alapoztunk meg? És leküldtünk rájuk (esőt) az égből, bőséges zuhatagban, és megparancsoltuk, hogy folyók folyjanak alattuk. Aztán elpusztítottuk őket a bűneik miatt, és másik nemzedéket támasztottunk utánuk.
És még ha pergamenre írt Könyvet küldtünk is volna le neked, és a kezükkel érinthették volna, azok, akik hitetlenek, azt mondták volna: „Nem más ez, csak nyilvánvaló varázslat!”
És azt mondták: „Miért nem küldetett le hozzá egy angyal?” És ha egy angyalt küldtünk volna le, az ügy el lett volna döntve, és nem kaptak volna haladékot.
És ha egy angyalt tettünk volna (Küldöttnek), bizony akkor is emberformára tettük volna, és bizonnyal még jobban összezavartuk volna őket a dologban, amiben össze vannak zavarodva.
És bizony, a Küldötteket kigúnyolták előtted is, de azokat, akik nevetség tárgyává tették, körülvette az, amin gúnyolódtak.
Mondd: „Utazzatok a földön, és lássátok, milyen volt az elutasítók vége!”
Mondd: „Kié minden, ami az egekben és a földön van?” Mondd: „Allahé. Előírta Magának a kegyelmet. Bizony, össze fog gyűjteni benneteket a Feltámadás Napján, amihez nem férhet kétség. Azok, akik elveszejtették saját magukat, nem hittek.
És Övé mindaz, ami a nappalt és az éjszakát benépesíti. És Ő minden hall, mindent tud.
Mondd: „Vajon mást válasszak védelmezőmnek, mint Allahot, az egek és a föld Teremtőjét, mikor pedig Ő az, aki táplál, és Őt nem táplálja senki?” Mondd: „Bizony, az parancsoltatott nekem, hogy az első legyek, aki aláveti magát Allahnak, és ne legyek azok közül, akik társakat állítanak Allah mellé.”
Mondd: „Bizony, félek, ha nem engedelmeskedem Uramnak, egy Hatalmas Nap büntetésétől.
Akitől a büntetés elfordíttatik azon a Napon, az bizony kegyelmet nyert. És ez a nyilvánvaló siker.
És ha Allah valami nehézséggel érint téged, nincs annak eltávolítója, csak Allah. És ha valami jóval érint téged, hát Ő mindenek felett hatalmas.
És Ő az, aki ellenállhatatlan hatalommal bír szolgái felett. És Ő a Bölcs, Aki mindent jól ismer.
Mondd: „Mi az, ami a legnagyobb a tanúskodásban?” Mondd: „Allah a tanú köztem és köztetek. És ez a Korán azért küldetett le nekem, hogy figyelmeztesselek vele benneteket, és akit elér. Valóban azt tanúsítjátok, hogy Allah mellett más istenek is vannak?” Mondd: „Én nem tanúsítom!” Mondd: „, Bizony, Ő egyetlen isten, és bizony, én ártatlan vagyok attól, amit ti társítotok!”
Azok, akiknek a Könyvet adtuk, úgy ismerik fel, ahogy a gyermekeiket ismerik fel. Azok, akik elveszejtették saját magukat, nem hisznek.
És ki igazságtalanabb annál, aki hazugságot talál ki Allah ellen, vagy elutasítja az Ő ájáit? Bizony, az igazságtalanok nem lesznek sikeresek.
És a Napon, amikor majd összegyűjtjük őket, azt mondjuk majd azoknak, akik társakat állítottak Allah mellé: „Hol vannak most a társaitok, akikről állítottátok (hogy Allah társai lennének)?
Akkor nem lesz más kifogásuk, mint hogy azt mondják: „Allahra, urunk, nem mi voltunk azok, akik társítottak!”
Nézd, hogyan hazudnak önmaguk ellen. És hogy viszi tévelygésbe őket az, amit kitaláltak!
És vannak köztük olyanok, akik hallgatnak téged, de a szívükre leplet helyeztünk, hogy ne értsék meg, amit hallanak, a fülükbe pedig süketséget. És ha látnak minden jelet, nem fognak hinni benne akkor sem. Még mikor eljönnek hozzád, és vitatkoznak veled, azok, akik hitetlenek, azt mondják: „Ez nem más, mint a korábbiak meséi!”
És távol tartanak tőle, és távol maradnak tőle. Ám nem pusztítanak el mást, csak saját magukat, de nincsenek tudatában.
És ha látnád, amikor a Tűz elé állíttatnak, azt mondják majd: „Ó, bárcsak visszaküldetnénk, akkor nem tagadnánk Urunk ájáit, és a hívők között lennénk!”
Igen, nyilvánvalóvá vált nekik az, amit korábban eltitkoltak! És még ha visszaküldetnének is, bizonnyal visszatérnének ahhoz, ami megtiltatott nekik, és bizony, hazudnak.
És azt mondták: „Nincs semmi, csak az evilági élet, és nem leszünk feltámasztva!”
És ha látnád, amikor majd Uruk elé állíttatnak! Azt mondja majd Allah: „Hát nem ez az igazság?” Azt mondják: „De igen, Urunkra!” Azt mondja Allah: „Hát akkor ízleljétek meg a büntetést, mert hitetlenek voltatok!”
Bizony, büntetést vonnak magukra azok, akik tagadják a találkozást Allahhal, amíg, amikor hirtelen eljön hozzájuk az Óra, azt mondják: „Ó, jaj nekünk amiatt, amivel nem törődtünk!” A hátukon viszik majd a terhüket, és bizony milyen rossz az, amit visznek!
És az evilági élet nem más, csak játék és szórakozás. De a Túlvilág hajléka a legjobb azoknak, akik istenfélők. Hát nem gondolkodtok el?
Bizony, Mi tudjuk, hogy elszomorít, amit mondanak neked. És bizony, nem téged hazudtolnak meg az igazságtalanok, hanem Allah ájáit utasítják el.
És bizony, meghazudtoltak küldötteket előtted is, de ők türelmesek voltak azzal kapcsolatban, hogy elutasították és bántották őket, amíg eljött hozzájuk a Mi segítségünk. És senki nem képes megváltoztatni Allah Szavát. És bizony, eljött hozzád a Küldöttek híre.
És ha nehéz neked elviselni, hogy elfordulnak, akkor, ha képes vagy alagutat keresni a föld mélyébe, vagy létrát az égbe, hogy hozz nekik egy jelet. És ha Allah akarta volna, bizonnyal összegyűjtötte volna őket, hogy vezesse. Ne legyél hát a tudatlanok között.”
Csak azok válaszolnak, akik hallanak. De a halottak – őket Allah feltámasztja majd, és Hozzá vitetnek vissza.
És azt mondják: „Miért nem küldetik le neki egy jel az Urától?” Mondd: „Bizony, Allah képes arra, hogy jelet küldjön le, de a legtöbben nem tudják.”
És nincs egyetlen állat sem a földön, vagy a szárnyaival repülő madár, amelyek ne ugyanolyan közösségek lennének, mint ti. Semmit nem hanyagoltunk el a Könyvben. Aztán Urukhoz vitetnek vissza.
És azok, akik elutasítják az ájáinkat, süketek és némák a sötétségben. Akit Allah akar, azt a tévelygésbe engedi, és akit Ő akar, azt az egyenes útra helyezi.
Mondd: „Hát nem látjátok, ha eljön rátok Allah büntetése, vagy eljön rátok az Óra, akkor Allahon kívül mást fogtok hívni, ha igazak vagytok?
Nem, egyedül Ő (Allah) az, akit hívtok, és Ő eltávolítja tőletek azt, ami miatt fohászkodtatok Hozzá, ha Ő úgy akarja, és el fogjátok felejteni azt, amit társítottatok Allah mellé az imádatban.
És bizony elküldtünk Küldötteket az előttetek volt népekhez is, aztán megragadtuk őket súlyos szegénységgel és betegséggel, hogy alázatosak legyenek.
Ha alázatosak lettek volna, amikor eljött hozzájuk a büntetésünk? De a szívük megkeményedett, és a Sátán jónak tüntette fel a szemükben azt, amit tettek.
Ezért, mikor elfelejtették azt, amire emlékeztették őket, megnyitottuk rájuk mindennek a kapuját, és, mikor már örvendeztek annak, ami adatott nekik, hirtelen megragadtuk őket, és akkor reménytelenségben maradtak.
Így vágatott ki az utolsó maradéka is az igazságtalanoknak. És dicsőség és hála Allahnak, a Világok Urának!
Mondd: „Hát nem látjátok, ha Allah elvette volna a hallásotokat és a látásotokat, és lepecsételte volna a szíveteket, Allahon kívül milyen isten adhatná vissza azokat nektek? Nézd, hogyan magyarázzuk meg az ájáinkat, és ők mégis elfordulnak.
Mondd: „Milyen lenne, ha Allah büntetése eljönne rátok hirtelen vagy nyíltan, vajon el lesz-e pusztítva más, mint a bűnösök népe?
És nem másért küldtük el a Küldötteket, mint örömhírhozóként és figyelmeztetőként. Tehát aki hisz, és jókat cselekszik – ők nem fognak félni, és nem fognak szomorkodni.
És azok, akik tagadják az ájáinkat, büntetés fogja érni őket azért, mert megátalkodtak a bűnben.
Mondd: „Nem mondom nektek, hogy nálam vannak Allah kincsei, és nem ismerem a Láthatatlant sem, azokat a titkokat, amelyeket egyedül Allah ismer, és nem fedett fel senkinek a teremtményei közül, és azt sem mondom nektek, hogy angyal vagyok. Csak azt követem, ami leküldetett nekem.” Mondd: „Vajon egyenlők-e a vak és a látó? Hát nem gondolkodtok el?”
És figyelmeztesd vele  azokat, akik félnek attól a Naptól, amikor Uruk előtt lesznek összegyűjtve, és nem lesz védelmezőjük vagy közbenjárójuk Rajta kívül, hogy istenfélők legyenek.
És ne küldd el azokat, akik Urukhoz fohászkodnak reggel és este, az Ő Arcát keresve. Nem terhel téged az ő elszámolásukból semmi, és őket sem terheli a te elszámolásodból semmi. És ha elküldenéd őket, akkor az igazságtalanok közé tartoznál.
És így tettünk próbára egyeseket közülük másokkal, hogy azt mondják: „Ezek azok, akiket Allah kegyekben részesített?” Hát nem Allah tudja a legjobban, hogy kik azok, akik hálásak?
És amikor eljönnek hozzád azok, akik hisznek az ájáinkban, mondd: „Béke legyen veletek! Uratok előírta Maga számára a kegyelmet, úgyhogy aki közületek tudatlanságból rosszat tesz, és utána helyrehozza azt, akkor bizony Ő Megbocsátó, Irgalmas.”
És így magyarázzuk meg az ájákat, hogy egyértelművé váljék a bűnösök útja.
Mondd: „Bizony, nekem megtiltatott, hogy azokat szolgáljam, akikhez ti fohászkodtok Allahon kívül!” Mondd: „Én nem fogom a ti vágyaitokat követni, mert akkor tévelygésbe mennék, és nem lennék a vezetettek közül való.”
Mondd: „Bizony, én nyilvánvaló bizonyítékot követek Uramtól, ti pedig tagadjátok. Nincs nálam az, amit ti siettetni akartok!” A döntés egyedül Allahé. Ő az igazat beszéli el, és Ő a legjobb Döntő.
Mondd: „Ha nálam lenne az, amit siettetni akartok, a dolog már biztosan eldöntetett volna köztem és köztetek. Mert lehoztam volna rátok a büntetést, és akkor nem tehetnétek semmit. Ám ennek eldöntése egyedül Allahnál van. És Allah ismeri legjobban a bűnösöket.
És Nála vannak a Láthatatlan kulcsai, nem ismeri azokat más, csak Ő. És Ő tudja, hogy mi van a szárazföldön, és mi van a tengerben. És egy levél sem hull le úgy, hogy Ő ne tudna róla. És nincs egyetlen mag sem a föld sötétjében, és nincs semmi nedves vagy száraz, ami ne lenne feljegyezve egy nyilvánvaló feljegyzésben.
És Ő az, Aki elveszi a lelketeket éjjel, és Ő tudja, mit követtetek el nappal. Aztán újra visszahoz az életbe benneteket, hogy betelhessen a kijelölt idő. Aztán Hozzá fogtok visszatérni, és Ő majd tájékoztat benneteket arról, amit cselekedtetek.
És Ő az, Aki ellenállhatatlan hatalommal bír szolgái felett, és Ő küld hozzátok őrzőket, amíg, amikor eljön egyiketekhez a halál, a hírnökeink elviszik őt, és nem vallanak kudarcot.
Aztán visszavitetnek Allahhoz, az igaz Gazdájukhoz. Hát nem az Övé-e az ítélkezés, és nem Ő-e a leggyorsabb az elszámolásban.
Mondd: „Ki ment meg benneteket a szárazföld és a tenger sötét mélységeiből, amikor alázatosan és titokban Hozzá fohászkodtok (azt mondva): „Ha megment minket ebből, bizony a hálásak között leszünk!”
Mondd: „Allah ment meg abból, és minden nehézségből, és ti mégis társítotok!”
Mondd: „Neki hatalmában áll, hogy büntetést küldjön rátok felülről vagy a lábatok alól, vagy hogy csoportokra szakítson benneteket, és megízleltesse veletek egymás erőszakát.” Nézd, hogyan magyarázzuk meg az ájákat, hogy megérthessék!
De a néped meghazudtolta azt (a Koránt), pedig az az igazság. Mondd: „Én nem vagyok az ügyeitek rendezője!”
Minden hírnek megvan a megszabott ideje, és hamarosan meg fogjátok tudni!
És amikor látod azokat, akik gúnyt űznek az ájáinkkal kapcsolatban, akkor fordulj el tőlük, amíg nem bocsátkoznak más beszélgetésbe. Ha pedig a Sátán elfeledteti veled, és mégis a társaságukban ülsz, akkor az emlékezés után, ne ülj a bűnösök népével.
És nem az istenfélők felelősek értük, hanem csak emlékeztetés, hogy istenfélők lehessenek.
És hagyd azokat, akik játéknak és szórakozásnak veszik a vallásukat, és akiket megtévesztett az evilági élet. De figyelmeztess vele (a Koránnal), nehogy egy lélek pusztulásra jusson azért, amit tett, nem lesz védelmezője és közbenjárója Allahon kívül. És ha felajánl is minden váltságdíjat, nem fogadtatik el tőle. Ők azok, akik pusztulásra jutottak azért, amit tettek, az evilági cselekedeteik miatt. Forró víz lesz az italuk, és fájdalmas büntetés jár nekik azért, mert hitetlenek voltak.
Mondd: „Vajon Allahon kívül ahhoz fohászkodjunk, ami nem használ és nem is árt nekünk, és forduljunk vissza, miután Allah vezetett minket? Mint az, akit a Sátán a szakadék szélére vitt a földön, pedig vannak társai, akik a helyes útra hívják: „Gyere hozzánk!” Mondd: „Bizony, Allah vezetése a vezetés! És az parancsoltatott nekünk, hogy vessük alá magunkat a Világok Urának.
És tartsuk meg az imát, és féljük Őt. És Ő az, Akihez össze lesztek gyűjtve.
És Ő az, Aki megteremtette az egeket és a földet igazsággal. És a Napon azt mondja majd: „Legyél!”, és az lesz. Az Ő Szava az igazság. És Övé az uralom azon a Napon, amikor megfúvatik a harsona. Ő a Láthatatlan és a látható Tudója. És Ő a Bölcs, Aki mindenről tud.
És emlékezz, mikor Ábrahám azt mondta az apjának, Azernak: „Bálványokat veszel istenek gyanánt? Bizony, látom, hogy te és a néped nyilvánvaló tévelygésben vagytok.
És így, mutattuk meg Ábrahámnak az egek és a föld királyságát, hogy azok közé tartozhasson, akiknek szilárd bizonyosságuk van.
Így, mikor az éjszaka beborította őt, látott egy csillagot. Azt mondta: „Ez az én Uram!” De mikor lenyugodott, azt mondta: „Nem szeretem a lenyugvó dolgokat!”
Amikor látta a Holdat felkelni, azt mondta: „Ez az én Uram!” De mikor lenyugodott, azt mondta: „Ha az én Uram nem vezet engem, bizonnyal a tévelygők népe között leszek!”
Amikor látta a Napot felkelni, azt mondta: „Ez az én Uram! Ez nagyobb.” De mikor lenyugodott, azt mondta: „Ó, Népem! Bizony, én ártatlan vagyok attól, amit ti társítotok (Allah mellé az imádatban)!
Bizony, én arcomat Felé fordítom, Aki megteremtette az egeket és a földet, hanífként, és nem vagyok a társítók közül való!”
És a népe vitatkozott vele. Azt mondta: „Ti vitatkoztok velem Allahhal kapcsolatban, amikor Ő vezetett engem? És nem félek attól, amit ti társítotok Allah mellé, csak ha az én Uram akar valamit. Az én Uram mindent átfog a tudásával. Hát nem emlékeztek meg (vagy: fogadjátok meg az intést)?
És hogyan félhetném azt, amit Allah mellé társítotok, mikor ti sem féltek attól, hogy társítsatok Allah mellé olyasmit, amivel kapcsolatban nem küldött le bizonyítékot. Hát a két fél közül kinek van több joga a biztonsághoz? Bárcsak tudnátok!”
Azok, akik hisznek, és nem keverik a hitüket igazságtalansággal, azoké lesz a biztonság, és ők a helyesen vezetettek.
És ez a bizonyítékunk, amit Ábrahámnak adtunk a népe ellen. Fokozatokkal felemeljük azt, akit akarunk. Bizony, Urad Bölcs, mindent tud.
És megadtuk neki Izsákot és Jákobot, mindannyiukat vezettük, mint ahogy előtte vezettük Noét, és a leszármazottai közül Dávidot, és Salamont, és Jóbot, és Józsefet, és Mózest és Áront. És így jutalmazzuk a jótevőket.
És Zakariás, és János, és Jézus és Illés – mind a jóravalók közül valók.
És Izmail, és Éliás, és Jónás, és Lót – mindet előnyben részesítettük a teremtmények felett.
És az apáik, és a leszármazottaik és a testvéreik közül – kiválasztottuk őket, és egyenes útra vezettük.
Ez Allah vezetése, amellyel vezeti azt, akit akar a szolgái közül. De ha társítottak volna Allah mellé, akkor bizony hiábavalóvá vált volna számukra mindaz, amit cselekedtek.
Ők azok, akiknek a Könyvet, az ítéletet és a prófétaságot adtuk. De ha ők (Mekka népe) nem hisznek benne, akkor bizony, olyan népre bízzuk, akik nem utasítják el.
Ők azok, akiket Allah vezetett, kövesd hát a vezetésüket. Mondd: „Nem kérek érte semmilyen fizetséget. Nem más ez, mint emlékeztető a teremtményeknek.”
És nem mérték fel Allahot a valódi mértéke szerint  amikor azt mondták: „Allah nem küldött le emberi lénynek semmit!” Mondd: „Ki küldte le a Könyvet, amit Mózes hozott el, fényként és útmutatásként az embereknek? Ti azt különálló papírlapokká teszitek, nyilvánosságra hoztatok belőlük, noha elrejtettetek sokat. És olyasmit tanítottak nektek ebben a Koránban, amit nem tudtatok ti, se az ősapáitok. Mondd: „Allah!”, és hagyd őket, hadd szórakozzanak az üres fecsegésben.
És ez a Korán egy Könyv, amelyet leküldtünk, áldott, és megerősíti azt, ami előtte volt, hogy figyelmeztethesd a Városok Anyját (Mekkát), és azokat, akik körülötte vannak. Azok, akik hisznek a Túlvilágban, hisznek benne, és őrzik az imájukat.
És ki igazságtalanabb annál, mint aki hazugságot talál ki Allahhal kapcsolatban, vagy azt mondja: „Sugallatot kaptam”, pedig nem kapott sugallatként semmit. És aki azt mondja: „Kinyilatkoztatok, olyat, amit Allah kinyilatkoztatott. És ha látnád a bűnösöket a halál görcseiben, ahogy az angyalok kinyújtják a kezüket: „Adjátok ki a lelketeket! Ma megkapjátok a fizetségeteket, megalázó büntetéssel, azért, mert az igazságon kívül mást mondtatok Allahról, és fennhéjázók voltatok az Ő jeleivel szemben.”
És bizony, ma egyedül jöttetek Hozzánk, ahogy először teremtettünk benneteket, és mindent, amit adtunk nektek, hátrahagytatok. És nem látjuk veletek a közbenjáróitokat, akikről azt állítottátok, hogy a társaitok. Bizony, elvágatott köztetek a kötelék, és eltűnt tőletek az, amit állítottatok.
Bizony, Allah a (gabona)szem és a (datolya)mag Meghasítója. Ő hozza elő az élőt a halottból, és előhozza a halottat az élőből. Ez Allah, hogyan lehettek hát megtévesztve?
Ő a hajnal Meghasítója, és Ő tette az éjszakát pihenéssé, és a Napot és a Holdat a számon tartás eszközévé. Ez a Mindenható, a Bölcs rendelése.
És Ő az, Aki a csillagokat teremtette nektek, hogy vezethessenek benneteket a szárazföld és a tenger sötétségében. Bizony, egyértelművé tesszük a jeleket azoknak, akik tudnak.
És Ő az, Aki létrehozott benneteket egyetlen lélekből, Ádámból (a.s.), aztán (adott nektek) nyugvóhelyet és tárolóhelyet. Bizony, egyértelművé tesszük a jeleket azoknak, akik értenek.
És Ő az, Aki vizet küld le az égből, és mindenféle növényt hoz elő általa. Aztán abból zöld hajtásokat hozunk elő, amiből szorosan egymás melletti magokat. És a datolyapálmából, a hajtásaiból datolyafürtöket, amelyek alacsonyan lógnak. És szőlőskerteket, és olivát, és gránátalmákat, amelyek hasonlítanak egymásra, és mégis különböznek. Nézzétek a gyümölcseit, amikor gyümölcsöt hoz és beérik. Bizony, ebben jelek vannak azoknak, akik hisznek.
És mégis, a dzsinneket társul állítják Allah mellé, pedig Ő teremtette azokat, és tudatlan módon fiakat és lányokat tulajdonítanak Neki. Messze felette áll és magasztosabb Ő annál, amit Neki tulajdonítanak.
Az egek és a föld Teremtője! Hogy is lehetne Neki fia, amikor nincsen felesége, és Ő teremtett mindent? És Ő minden dolgok Tudója.
Ez Allah, a ti Uratok, nincs más isten, csak Ő, minden dolog Teremtője, szolgáljátok hát Őt! És Ő minden dolog rendezője.
Nem ragadhatja meg Őt a látás, de Ő megragad minden látást. És Ő a mindent átható, gyengéd, kifinomult, aki mindent jól ismer.
Bizony, eljött hozzátok az egyértelmű bizonyíték Uratoktól. Ez után aki lát, az saját lelkéért teszi, és aki vak, az saját maga ellen teszi. És én nem vagyok az őrizőtök.
És így magyarázzuk el az ájákat, hogy azt mondhassák egyesek: „Tanulmányoztad (vagy: vitáztál ezzel kapcsolatban)!”, és hogy egyértelmű tegyük azoknak, akik tudnak.
Kövesd azt, ami kinyilatkoztatott neked Uradtól. Nincs más isten, csak Ő! És fordulj el a társítóktól.
és ha Allah úgy akarta volna, nem állítottak volna Mellé társakat. És nem tettünk téged őrizővé felettük, és nem tettünk az ügyeik rendezőjévé.
És ne sértegessétek azokat, akikhez Allahon kívül fohászkodnak, nehogy ők is sértegessék Allahot ellenségeskedésként, tudás nélkül. Így tettük minden közösség számára szépnek tűnőnek a cselekedeteit. Aztán Urukhoz fognak visszatérni, és ő tájékoztatja őket arról, amit cselekedtek.
És megesküsznek Allahra a legerősebb esküjükkel, hogyha valami jel jönne el hozzájuk, biztosan hinnének benne. Mondd: „A jelek egyedül Allahnál vannak”. És mi értetné meg veletek, hogyha még el is jönne hozzájuk, nem fognak hinni.
És elfordítjuk a szívüket és a látásukat, és nem fognak hinni a jelekben, ahogy nem hittek benne az első alkalommal sem. És meghagyjuk őket a tévelygésükben, vakon bolyongva.
És még ha angyalokat küldtünk volna le hozzájuk, vagy a halottak beszéltek volna hozzájuk, vagy összegyűjtenénk eléjük mindent, akkor sem hittek volna, csak ha Allah úgy akarta volna. De a legtöbbjük tudatlan.
És így adtunk minden prófétának ellenségeket – sátánokat az emberek és a dzsinnek közül, akik ékes beszéddel csábítják egymást, megtévesztésként. De ha Urad úgy akarta volna, nem tették volna, hagyd hát őket, és azt, amit kitalálnak…
…és hogy azoknak a szíve, akik nem hisznek a Túlvilágban, felé hajoljon, és hogy elégedettek legyenek vele, és hogy elkövessék azt, amit elkövetnek.
„Talán Allahon kívül mást keressek döntőbírónak, mikor pedig Ő az, aki leküldte nektek a részletesen megmagyarázott Könyvet? És azok, akiknek a Könyvet adtuk, tudják, hogy Uradtól küldetett le igazsággal. Ne legyél hát a kételkedők között!
Beteljesedett Urad szava, valóság szerint, és igazsággal. Senki nem változtathatja meg az Ő szavait! És Ő a mindent Halló, mindent Tudó.
És ha engedelmeskednél a legtöbbeknek azok közül, akik a földön vannak, félrevezetnének téged Allah útjáról. Nem követnek mást, csak feltevéseket, és csak találgatnak.
Bizony, Urad tudja legjobban, hogy ki az, aki letévelyedik az Ő útjáról, és Ő ismeri legjobban a vezetetteket.
Hát egyetek abból, ami felett Allah nevét említették, ha az Ő ájáiban hisztek.
És mi értelme lenne, ha nem ennétek abból, ami felett Allah nevét említették, mikor pedig Ő részletesen megmagyarázta nektek, hogy mi az, amit megtiltott nektek, kivéve, ha a kényszer visz rá? És bizony, sokakat félrevezettek a vágyaik, tudás nélkül. Bizony Urad – Ő ismeri legjobban azokat, akik túllépik a határokat.
Hagyjátok el a bűnöket, a nyíltakat és titkosakat. Bizony, azok, akik bűnt keresnek maguknak, azért fognak fizetséget kapni, amit elkövettek.
És ne egyetek abból, ami felett nem említették Allah nevét a levágásakor! Mert bizony, súlyos engedetlenség az. És bizony, a sátánok arra sarkallják a barátaikat, hogy megtévesszenek benneteket. És ha engedelmeskednétek nekik, bizony, ti is a társítók közé tartoznátok.
Vajon az, aki halott volt, és életet adtunk neki, és fényt adtunk neki, amellyel az emberek között járhat, olyan, mint az, aki sötétségben van, és nem tud kijönni belőle? Így tettük szépnek tűnővé a hitetleneknek azt, amit cselekedtek.
És így helyeztük minden városba a legnagyobb bűnöseiket, hogy terveket szőjenek ott. Ám nem szőnek terveket más, csak saját maguk ellen, és nem is tudják.
És amikor egy ája jön hozzájuk, azt mondják: „Nem fogunk hinni, amíg nem adatik nekünk is olyan, ami Allah Küldötteinek adatott!” Allah tudja a legjobban, hogy hova helyezi az üzenetét. Azoknak, akik bűnöket követtek el, megaláztatás és szigorú büntetés lesz a részük Allahtól azért, amit terveztek.
És akit Allah vezetni akar, annak a keblét kitárja az Iszlámnak. És akit tévelygésbe akar engedni, annak a kebelét szűkké és szorossá teszi, mintha az égbe akarna felkapaszkodni. Így helyez tisztátalanságot Allah azokra, akik nem hisznek.
És ez a te Urad útja – egyenes. Bizony, részletesen megmagyarázzuk az ájákat azoknak, akik megemlékeznek.
Nekik a Béke Háza (a Paradicsom kertje) lesz a részük Uruknál. És Ő lesz a védelmező barátjuk azért, amit cselekedtek.
És a Napon (az Ítélet Napján), amikor össze fogjuk gyűjteni az összeset: „Dzsinnek gyülekezete! Bizony, sokat félrevezettetek az emberek közül!” És a barátaik az emberek közül, azt fogják mondani: „Urunk, egyeseknek közülünk haszna származott a másikból. És most elértük Nálad a kijelölt határidőt!” Azt mondja majd (Allah): „A Tűz lesz a lakhelyetek! Abban fogtok lakozni örökké, kivéve, akit Allah akar. Bizony, Uratok Bölcs, mindent Tudó.”
És így tettünk egyeseket a bűnösök közül a többiek barátaivá, amiatt, amit maguknak kerestek.
„Dzsinnek és emberek gyülekezete! Hát nem jöttek hozzátok Küldöttek saját magatok közül, akik az ájáimat átadták nektek, és figyelmeztettek benneteket a mai Napon való találkozóra?” Azt mondják majd: „Tanúskodunk saját magunk ellen!” És az evilági élet megtévesztette őket. És tanúskodni fognak saját maguk ellen, hogy hitetlenek voltak.
Ez azért van, mert Urad nem pusztít el egyetlen várost sem, amely igazságtalanságot követett el, amíg a lakói még tudatlanok.
Fokozataik lesznek a szerint, amit cselekedtek. És Allah nem figyelmetlen azzal kapcsolatban, hogy mit cselekszenek.
És Urad Gazdag, a kegyelem Birtokosa. Ha úgy akarja, eltüntet benneteket, és azt teszi az utódaitokká utánatok, akit Ő akar, ahogy benneteket is egy másik nép leszármazottaiból hívott életre.
Bizony, ami ígértetett nektek, az bizonyosan el fog jönni, és nem tudjátok megakadályozni.
Mondd: „Népem! Cselekedjetek a helyzetetek szerint. Bizony, én is cselekszem. És hamarosan meg fogjátok tudni, hogy kinek lesz a legjobb otthona a végén! Bizony, a bűnösök nem lesznek sikeresek.
És kijelölnek Allahnak egy részt a termésből és a jószágokból, amit Ő teremtett, és azt mondják: „Ez Allahé!”, az ő állításuk szerint, „Ez pedig a társainké!” De ami a társaiké, az nem éri el Allahot, míg az, ami Allahé, az a bálványokat éri el! Milyen rossz döntést hoznak!
Hasonlóképpen, a társítók közül soknak a társaik, tetszetősnek tűntették fel a gyermekeik megölését, azért, hogy elpusztítsák őket, és összezavarják őket a vallásukban. Ha Allah úgy akarta volna, nem tették volna. Hagyd hát őket és azt, amit kitalálnak.
És azt mondják: „Ezek a jószágok és ez a termény tiltott, nem ehet belőle senki más, csak az, akit mi akarunk.”, az állításuk szerint. És vannak jószágok, amelyeknek a háta tiltott, és vannak, amelyek felett nem említik Allah nevét, hazugság ez Allah ellen. Ő meg fog fizetni nekik azért, amit kitaláltak.
És azt is mondják: „Ami ezeknek a jószágoknak a hasában van, az csak a férfiainké, és tiltott a feleségeinknek. De ha holtan születik, akkor részük van benne.” Ő (Allah) meg fog fizetni nekik azért, amit Neki tulajdonítottak. Bizony, Ő a Bölcs, a mindent Tudó.
Bizony, elvesznek azok, akik ostobaságukban megölik a gyermekeiket, tudás nélkül, és megtiltják azt, amivel Allah látta el őket, hazugságokat találva ki Allah ellen. Bizony, ők eltévelyedtek, és nem lesznek vezetve.
És Ő (Allah) az, aki kerteket teremt, lugassal és lugas nélkül, és datolyapálmákat, és különböző ízű terményeket, és olivát és gránátalmát, hasonlóakat és különbözőket. Egyetek a gyümölcseiből, amikor termést hoz, és adjátok meg belőle, ami jár, az aratás napján. És ne pazaroljatok. Bizony, Ő (Allah) nem szereti a pazarlókat.
És a jószágok közül egyesek teherhordásra valók, mások húsát, tejét és gyapját használjátok. Egyetek abból, amivel Allah ellátott benneteket, és ne kövessétek a Sátán lábnyomát!  Bizony, ő nyilvánvaló ellenségetek.
Nyolc pár: a birkákból kettő és a kecskékből kettő. Mondd: „A két hím az, amit megtiltott nektek (Allah), vagy a két nőstény, vagy az, ami a két nőstény méhében van? Tájékoztassatok engem valódi tudással, ha igazak vagytok!”
És a tevékből kettő, és a marhákból kettő. Mondd: „A két hím az, amit megtiltott nektek (Allah), vagy a két nőstény, vagy az, ami a két nőstény méhében van? Vagy talán tanúk voltatok, amikor Allah kötelezővé tette ezt nektek? Akkor, ki igazságtalanabb annál, mint aki hazugságokat talál ki Allah ellen, hogy félrevezesse az embereket, tudás nélkül? Bizony, Allah nem szereti a bűnösöket!”
Mondd: „Nem találok abban, ami leküldetett nekem semmi tiltottat senkinek, aki meg akarná enni, kivéve, ami elhullott, és a kiömlő vér, és a sertés húsa – mert bizony, az tisztátalanság – vagy ami engedetlenség, Allahon kívül másnak szentelve. De aki kényszerítve van, nem vágyva rá, és nem lépi túl a határokat, akkor bizony Urad Megbocsátó, Irgalmas.
És azoknak, akik zsidók, megtiltottunk mindent (minden állatot), aminek osztatlan patája (lábfeje) van, mint a teve vagy a kacsa, és a tehenek és a birkák zsírját, kivéve, ami a hátukhoz vagy a belső részeikhez tapad, és ami a csontjaikon van. Ez a fizetségük a lázadásukért. És bizony, Mi Igazak vagyunk.
De ha meghazudtolnak téged, mondd: „Uratok a hatalmas kegyelem Birtokosa, de az Ő haragját nem lehet elfordítani azoktól, akik rosszat cselekszenek.”
Azok, akik társítanak (Allah mellé), azt mondják: „Ha Allah úgy akarta volna, nem társítottunk volna, és az ősapáink sem, és nem tiltottunk volna meg semmit!” Ugyanígy hazudtoltak meg azok, akik előttük voltak, amíg meg nem ízlelték a haragunkat. Mondd: „Van-e bármi tudásotok? Akkor hozzátok elő azt nekünk! Nem követtek mást, csak feltételezéseket, és nem tesztek mást, csak találgattok!”
Mondd: „Allahnál van a döntő érv. Ha akarná, bizony vezetne mindannyiatokat.”
Mondd: „Hozzátok elő a tanúitokat, akik tanúskodnak arról, hogy Allah megtiltotta ezt, amit ti megtiltotok magatoknak”. Aztán, ha tanúskodnak, te ne tanúskodj velük, és ne kövesd azoknak a vágyait, akik tagadják a mi ájáinkat, és akik nem hisznek a Túlvilágban, és egyenlőnek tartanak bármit is Urukkal.
Mondd: „Gyertek, és elmondom nektek, hogy mit tiltott meg nektek Uratok. Azt parancsolta, hogy ne társítsatok mellé semmit, és legyetek jók a szülőkhöz. És ne öljétek meg a gyermekeiteket a szegénység miatt, – Mi gondoskodunk rólatok és róluk. És ne közelítsetek az erkölcstelenségekhez, akár nyilvánvaló, akár rejtett. És ne öljétek meg a lelket (az embert), akit Allah megtiltott, kivéve jogosan. Ezeket parancsolta Ő (Allah) nektek, hogy megérthessetek.
És ne közelítsetek az árva vagyonához, amíg az érett kort el nem éri, kivéve úgy, ahogy a legjobb. És adjatok teljes mértékkel, és mérjetek igazságosan. Nem terhelünk egy lelket sem a képessége felett. És amikor beszéltek, legyetek igazak, még akkor is, ha közeli rokon. És tartsátok be az Allahhal kötött egyezséget. Ez parancsolta Ő nektek, hogy megemlékezzetek.
És ez az Én egyenes utam, kövessétek hát. És ne kövessetek más utakat, nehogy elválasszanak benneteket az Ő (Allah) útjától. Ezt parancsolta Ő nektek, hogy istenfélők lehessetek.
Aztán adtuk Mózesnek a Könyvet, kiteljesítve (a kegyelmünket) azok iránt, akik jókat cselekedtek, (vagy: ami teljes mindabban, ami jó, vagyis tartalmaz minden jót) és magyarázatként mindenre, és vezetésként, és kegyelemként, hogy talán ők (Izrael népe) higgyenek az Urukkal való találkozásban.
És ez egy áldott Könyv, amelyet leküldtünk, kövessétek hát, és féljétek Allahot, hogy kegyelmet kaphassatok.
Hogy ne mondhassátok: „A Könyv csak a két csoportnak küldetett le előttünk! És mi tudatlanok voltunk azzal kapcsolatban, amit tanulmányoztak!”
Vagy hogy ne mondhassátok: „Ha a Könyv hozzánk küldetett volna le, mi jobban követtük volna a vezetést, mint ők.” Mert eljött hozzátok a nyilvánvaló bizonyíték Uratoktól, és vezetés, és kegyelem. És ki igazságtalanabb, mint az, aki tagadja Allah ájáit, és elfordul tőlük? Azoknak, akik elfordulnak a Mi ájáinktól, a legrosszabb büntetéssel fogunk megfizetni azért, mert elfordultak.
Talán valami másra várnak, hogy az angyalok eljönnek hozzájuk, vagy eljön hozzájuk Urad, vagy hogy eljön hozzájuk néhány Urad jeleiből? Azon a Napon, amikor eljön néhány Urad jeleiből, egyetlen léleknek sem fog haszna származni a hitéből, ha nem hitt már korábban, vagy nem keresett meg magának valami jót a hite által. Mondd: „Várjatok! Bizony, mi is várunk.”
Bizony, azok, akik megosztják a vallásukat, és csoportokká lesznek – te nem vagy velük semmiben. Az ő ügyük egyedül Allahra tartozik, és Ő majd tájékoztatja őket arról, hogy mit cselekedtek.
Aki egy jótettel jön, az tízszer annyit fog kapni. És aki egy rossztettel jön, az nem kap fizetségül, csak ugyanannyit, és nem történik velük semmi igazságtalanság.
Mondd: „Bizony, ami engem illet, engem az Uram egyenes útra vezetett, az igaz vallásra, Ábrahám vallására, aki haníf volt. És nem tartozott azok közé, akik társítanak Allahhoz.”
Mondd: „Bizony, az imám, az áldozatom, az életem és a halálom Allahé, a Világok Uráé…
Akinek nincs társa. Ez parancsoltatott nekem, és én vagyok az első a muszlimok közül.”
Mondd: „Vajon Allahon kívül mást keressek Uramnak, mikor Ő az Ura mindennek? És egy lélek sem keres magának, csak maga ellen, és egyetlen teherhordó sem viseli másnak a terhét. Aztán Uratokhoz fogtok visszatérni, és Ő tájékoztat benneteket azzal kapcsolatban, amiben összekülönböztetek.
És Ő az, Aki a föld kormányzóivá tett benneteket, és egyeseket közületek mások fölé emelt rangban, hogy próbára tehessen benneteket azzal, amit adott nektek. Bizony, Urad gyors az elszámolásban, és bizony, Ő megbocsátó, Irgalmas.
Alif Lám Mím Szad.
Könyv, amelyet leküldtünk neked, ne legyen hát a kebled szűk miatta, hogy figyelmeztess vele. És emlékeztető a hívőknek.
Kövessétek azt, ami leküldetett nektek Uratoktól, és ne kövessetek Rajta kívül más védelmezőket. Milyen kevéssé emlékeztek me!
És hány várost pusztítottunk el! A büntetésünk éjszaka jött el hozzá, vagy amikor aludtak napközben.
És nem volt akkor más könyörgésük, amikor a büntetésünk eljött hozzájuk, csak azt mondták: „Bizony, bűnösök voltunk!”
Aztán kérdőre vonjuk azokat, akikhez elküldettek a Küldöttek, és bizony, kérdőre vonjuk a Küldötteket is.
Aztán mindent elmondunk nekik tudással. Bizony, nem voltunk távol.
És a mérlegelés azon a Napon igaz lesz. Azok, akiknek a mérlegük nehéz lesz, ők lesznek a sikeresek.
És azok, akinek a mérlegük könnyű lesz, ők azok, akik elveszejtik saját magukat, mert igazságtalanul viselkedtek a Mi ájáinkkal szemben.
És bizony, szilárdan megalapoztunk benneteket a földön, és megélhetést adtunk ott nektek. Milyen kevéssé adtok hálát!
És bizony, Mi teremtettünk benneteket, aztán megformáltunk benneteket. Aztán azt mondtuk az angyaloknak: „Boruljatok le Ádám előtt!” És ők leborultak, kivéve Iblíszt. Ő nem volt a leborulók között.
Azt mondta: „Mi akadályozott meg abban, hogy leborulj, mikor Én azt parancsoltam neked?” Azt mondta: „Én jobb vagyok, mint ő. Engem tűzből teremtettél, őt pedig agyagból teremtetted.”
Azt mondta Allah: „Menj hát le innen, mert nem való az neked, hogy fennhéjázó légy benne. Menj hát ki, megalázott vagy!
Azt mondta: „Adj nekem haladékot addig a napig, amíg feltámasztatnak!
Azt mondta: „Bizony, azok közé tartozol, akiknek haladék adatott.”
Azt mondta: „Mert tévelygésbe küldtél engem, bizony, ott ülök majd rájuk várva a Te egyenes utadon.
És jövök hozzájuk, elölről és a hátuk mögül, és a jobbjukról és a baljukról, és bizony, a legtöbbjüket nem fogod hálásnak találni.”
Azt mondta: „Menj ki belőle (a Kertből), megalázva és kiűzve! Aki közülük követ téged, bizony, megtöltöm veletek a Poklot, mindannyitokkal.
És Ádám! Lakj, te és a feleséged, a Kertben, és egyetek, ahonnan akartok, de ne közelítsetek ehhez a fához, nehogy a bűnösök közt legyetek.”
Aztán a Sátán suttogott nekik, nyilvánvalóvá téve nekik azt, ami addig rejtve volt a szemérmükből. És azt mondta: „Uratok csak azért tiltotta meg nektek ezt a fát, hogy nehogy angyalok legyetek, vagy halhatatlanok!”
És megesküdött nekik: „Bizony, én azok közül vagyok, akik őszinte tanácsot adnak nektek!”
És megtévesztéssel félrevezette őket. Aztán, amikor megízlelték a fáról, a szemérmük nyilvánvalóvá vált számukra, és elkezdték összeerősíteni a Kert leveleit, hogy azokkal takarják el magukat. És Uruk szólította őket: „Hát nem tiltottalak-e el mindkettőtöket ettől a fától, és nem mondtam, hogy a Sátán nyilvánvaló ellenségetek?”
Mindketten azt mondták: „Urunk, vétkeztünk magunk ellen. Ha nem bocsátasz meg nekünk, és nem könyörülsz rajtunk, bizony a vesztesek között leszünk.”
Azt mondta: „Menjetek le, néhányan a többiek ellenségeként! És a földön lesz lakóhelyetek és ellátásotok egy ideig”
Azt mondta Allah: „Azon fogtok élni, és azon fogtok meghalni, és abból hozattok majd elő.”
Ádám gyermekei! Bizony, leküldtük nektek a ruhát, hogy a szemérmeteket eltakarja, és ékességként. És az istenfélelem ruhája – az a legjobb. Ez Allah jelei közül való, hogy megemlékezhessenek.
Ádám gyermekei! Ne kísértsen meg benneteket a Sátán, ahogy kiűzte az ősapáitokat a Kertből, megfosztva őket a ruháiktól, hogy megmutassa mindkettőjüknek a szemérmüket. Bizony, ő és a törzse látnak benneteket onnan, ahol ti nem látjátok őket. Bizony, a sátánokat azok barátaivá tettük, akik nem hisznek.
És amikor erkölcstelenséget követnek el, azt mondják: „Ősapáinkat is ebben találtuk, és Allah parancsolta nekünk, hogy ezt tegyük!” Ám Allah nem parancsol erkölcstelenséget! Vajon olyasmit állítotok Allahról, amivel kapcsolatban nincs valódi tudásotok?
Mondd: „Az én Uram igazságosságot parancsol, és hogy csak Felé fordítsátok az arcotokat minden mecsetben, és Hozzá fohászkodjatok, őszinte elkötelezettséggel Iránta a vallásban. Ahogy teremtett benneteket, úgy fogtok visszatérni.”
Egy csoportot vezetett, és egy csoport megérdemelte a tévelygést. Bizony, ezek a sátánokat választják barátaiknak és szövetségeseiknek Allah helyett, míg azt hiszik, hogy vezetve vannak.
Ádám gyermekei! Viseljétek a díszeiteket minden imahelyen! És egyetek és igyatok, de ne pazaroljatok! Bizony, Ő nem szereti a pazarlókat.
Mondd: „Ki tiltotta meg az Allahtól való ékességet, amit Ő hozott elő a szolgáinak, és az ellátásul adott jó dolgokat?” Mondd: „Azoknak van ez, akik ebben az életben hisznek, és egyedül az övék lesz a Feltámadás Napján. Így magyarázzuk meg az ájákat azoknak, akik tudnak.”
Mondd: „Az én Uram csak az erkölcstelen dolgokat tiltotta meg – ami nyilvánvaló azokból, és ami rejtve van – és a bűnt, és a jogtalan elnyomást, és hogy olyasmit társítsatok Allahhoz, amivel kapcsolatban Ő nem küldött le bizonyítékot, és hogy olyasmit mondjatok Allahról, amit nem tudtok.
És minden népnek van egy kijelölt ideje. És amikor az idejük eljön, nem lesznek képesek késleltetni azt egy órával sem, sem előrehozni.
Ádám gyermekei! Ha eljönnek hozzátok Küldöttek saját magatok közül, elmondva nektek a mi ájáinkat, akkor aki féli Allahot, és jóra változik, azokon nem lesz félelem, és nem fognak szomorkodni.
De azok, akik tagadják a Mi ájáinkat, és fennhéjázók velük szemben, azok a Tűz társai, benne fognak időzni örökké.
Hát ki igazságtalanabb annál, mint az, aki hazugságot talál ki Allah ellen, vagy tagadja az Ő ájáit? Ezeket el fogja érni a részük a Könyvből, amíg, mikor a hírnökeink (az angyalok) eljönnek hozzájuk, hogy elvigyék őket, azt mondják majd nekik: „Hol vannak azok, akikhez Allahon kívül fohászkodtatok?” Azt mondják: „Elhagytak minket!” És ekképpen tanúskodnak önmaguk ellen, hogy hitetlenek voltak.
Azt mondja majd: „Lépjetek be a Tűzbe azok között a népek között, akik előttetek voltak, az emberek és a dzsinnek közül!” Minden alkalommal, amikor egy nép belép a Tűzbe, megátkozza a testvér-népét, amíg mind összegyűlnek abban. Az utolsó közülük azt fogja mondani az elsőről közülük: „Urunk! Ezek félrevezettek minket, adj hát nekik kétszeres büntetést a Tűzből!” Azt mondja: „Mindegyiknek kétszeres jár, de nem tudjátok!”
És az elsők közülük azt mondják az utolsóknak közülük: Ti sem vagytok jobbak nálunk semmiben, ízleljétek hát meg a büntetést, azért, amit megkerestetek.
Bizony, azok, akik tagadják az ájáinkat, és fennhéjázók velük szemben, nem nyittatnak meg nekik az egek ajtói, és nem léphetnek be a Kertbe, amíg a teve át nem megy a tű fokán. És így fizetünk meg a bűnösöknek.
A Pokol lesz az ágyuk, és takarók lesznek rajtuk. Így fizetünk meg a bűnösöknek.
De azok, akik hisznek, és jókat cselekszenek – és nem terhelünk egyetlen lelket sem, csak annyival, amennyire képes – ők  a Kert lakói, abban fognak lakozni örökké.
És eltávolítunk minden rossz érzést, ami a keblükben van. Folyók folynak alattuk. És azt fogják mondani: „Dicsőség és hála Allahnak, Aki vezetett minket, és nem kaptunk volna vezetést, ha Allah nem vezetett volna minket. Bizony, Urunk Küldöttei az igazsággal jöttek el!” És azt mondják nekik: „Ez a Paradicsom Kertje, amit örököltetek azért, amit cselekedtetek!”
És a Kert társai szólítják majd a Tűz társait: „Bizony, mi igaznak találtuk azt, amit Urunk ígért nekünk. Ti igaznak találtátok azt, amit Uratok ígért nektek?” Azt mondják: „Igen”. És egy kikiáltó bejelenti közöttük: „Allah átkozza meg a bűnösöket,
…akik távol tartanak másokat Allah útjától, és ferdévé akarják azt tenni, míg ők maguk nem hisznek a Túlvilágban!”
Egy elválasztó fal lesz közöttük, és a magaslatokon férfiak lesznek, akik felismerik valamennyit a jelükről. És megszólítják majd a Kert társait: „Béke legyen veletek!” Még nem léptek be, de remélik, hogy beléphetnek.
És amikor a szemüket a Tűz társai felé fordítják, azt mondják: „Urunk! Ne helyezz minket a bűnösök (igazságtalanok) közé!”
És a magaslatok társai megszólítják majd azokat, akiket felismerek a jeleikről, azt mondva: „Mit használt nektek a felhalmozásotok és a fennhéjázásotok?
Ezek azok, akikről megesküdtetek, hogy Allah nem fog kegyelmet adni nekik? Lépjetek be a Kertbe! Nem fogtok félni, és nem fogtok szomorkodni.”
És a Tűz népe megszólítja majd a Kert népét: „Öntsetek ránk egy kis vizet, vagy valamit abból, amivel Allah ellátott benneteket!” Ők azt mondják: „Allah megtiltotta mindkettőt (a Kert italát és ételét) a hitetleneknek,
akik szórakozásnak és játéknak vették a vallásukat, és akiket megtévesztettek az evilági élet örömei.” Ezért ezen a napon elfelejtjük őket, ahogy ők is elfelejtették a találkozásukat ezzel a Nappal, és mert elutasították a Mi ájáinkat.”
És bizony, hoztunk nekik egy Könyvet, amit elmagyaráztunk tudással, kegyelemként és vezetésként annak a népnek, amely hisz.
Vajon másra várnak, mint a beteljesedésére? Azon a Napon, amikor beteljesedik, akik korábban elfelejtették, azt fogják mondani: „Bizony, Urunk Küldöttei az igazsággal jöttek el! Van-e hát közbenjáró, aki közbenjárna értünk, vagy visszaküldethetnénk-e, hogy mást tegyünk, mint amit tettünk?” Bizony, elveszejtették saját magukat, és elhagyta őket az, amit kitaláltak.
Bizony, a ti Uratok Allah, Aki megteremtette az egeket és a földet hat nap alatt. Aztán a Trónra emelkedett. Ő takarja be az éjszakát a nappallal, gyorsan követve azt, és a Nap és a Hold és a csillagok alá vannak vetve az Ő parancsának. Hát nem Őt illeti meg a teremtés és a parancs? Áldott legyen Allah, a Világok Ura!
Fohászkodjatok Uratokhoz alázatosan és titokban! Bizony, ő nem szereti azokat, akik túllépik a határokat.”
És ne okozzatok romlást a földön, miután az már jóvá lett téve. És fohászkodjatok Hozzá félelemmel és reménnyel! Bizony, Allah kegyelme közel van a jótevőkhöz.
És Ő az, aki elküldi a szeleket, jó hírként az Ő kegyelme (az eső) előtt, amíg, mikor nehéz felhőkké váltak, a halott földre hajtjuk őket, és esőt küldünk általa, és mindenféle gyümölcsöt hozunk elő abból. Így fogjuk feltámasztani a halottakat, hogy megemlékezhessetek.
És a jó föld: növényeket és gyümölcsöket ad Ura engedelmével, de a rossz föld: nem ad semmit, csak szűkösséget. Így magyarázzuk el az ájákat azoknak, akik hálásak.
Bizony, elküldtük Noét a népéhez, és azt mondta: „Népem! Szolgáljátok Allahot, nincs istenetek Rajta kívül. Bizony, féltelek benneteket egy Hatalmas Nap büntetésétől!”
És a népe vezetői azt mondták: „Bizony, látjuk, hogy nyilvánvaló tévelygésben vagy!”
Azt mondta: „Egyáltalán nem vagyok tévelygésben, hanem Küldött vagyok a Világok Urától.
Átadom nektek Uram üzenetét, és jó tanácsot adok nektek. És én tudom Allahtól azt, amit ti nem tudtok.
Vagy azon csodálkoztok, hogy jött hozzátok egy figyelmeztető Uratoktól, egy ember formájában közületek, hogy figyelmeztessen benneteket, hogy féljétek Allahot, és kegyelmet nyerhessetek?”
De megtagadták őt, ezért megmentettük őt és azokat, akik vele voltak a bárkában. És megfullasztottuk azokat, akik tagadták a Mi ájáinkat. Bizony, vak nép voltak ők.
És Ádhoz (Ád népéhez) elküldtük a testvérüket, Húdot, aki azt mondta: „Népem! Imádjátok Allahot, nincs istenetek Rajta kívül. Hát nem félitek Allahot?”
Azok vezetői, akik hitetlenek voltak a népéből, azt mondták: „Bizony, látjuk, hogy bolond vagy, és bizony, azt gondoljuk, hogy a hazugok közé tartozol!”
Azt mondta: „Népem! Nincs bennem bolondság, hanem Küldött vagyok a Világok Urától!
Átadom nektek Uram üzenetét, és megbízható tanácsadó vagyok nektek.
Csodálkoztok, hogy egy figyelmeztető Uratoktól, egy ember formájában közületek, hogy figyelmeztethessen benneteket? És emlékezzetek, amikor örökösökké tett benneteket Noé népe után, és nagyban megnövelte a termeteteket.
Azt mondták: „Azért jöttél el hozzánk, hogy egyedül Allahot imádjuk, és elhagyjuk azt, amit az ősapáink imádtak? Akkor hozd el ránk azt, amit ígérsz nekünk, ha igaz vagy!”
Azt mondta: „Bizony, büntetés és harag sújtott benneteket Uratoktól. Vitatkoztok velem a nevekkel kapcsolatban, amelyeket ti és az ősapáitok találtatok ki, amivel kapcsolatban Allah nem küldött le semmilyen felhatalmazást? Akkor várjatok, bizony, én veletek vagyok azok közt, akik várnak!”
Így Mi megmentettük őt, és azokat, akik vele voltak, Tőlünk való kegyelemként. És teljesen elpusztítottuk azokat, akik tagadták a Mi ájáinkat, és nem voltak hívők.
És Thamúdhoz a testvérüket, Szálihot. Azt mondta: „Népem! Imádjátok Allahot, nincs istenetek Rajta kívül. Bizony, egyértelmű bizonyíték jött el hozzátok Uratoktól. Allahnak ez a nősténytevéje jel nektek. Hagyjátok hát, hogy Allah földjén legeljen, és ne érintsétek ártással, nehogy fájdalmas büntetés ragadjon meg benneteket.
És emlékezzetek, amikor örökösökké tett benneteket Ád után, és letelepített benneteket a földön, palotákat építettetek a síkságain, és a hegyeiből házakat vájtatok ki magatoknak. Emlékezzetek hát Allah adományaira, és cselekedjetek gonoszul a földön, romlást terjesztve.”
A vezetői azoknak, akik fennhéjázók voltak a népéből, azt mondták azoknak, akik elnyomottak voltak – akik hittek közülük: „Tudjátok, hogy Szálih az, aki Urától lett elküldve?” Azt mondták: „Bizony, mi tényleg hiszünk abban, amivel ő elküldetett.”
Akik fennhéjázók voltak, azt mondták: „Bizony, mi hitetlenek vagyunk abban, amiben ti hisztek!”
Aztán elvágták a teve térdinát, megvetve Uruk parancsát, és azt mondták: „Szálih! Hozd el nekünk, amit ígértél, ha a Küldöttek közül való vagy!”
És a földrengés megragadta őket, és a hajnal a házaikban találta őket, holtan elterülve.
Ő (Szálih) elfordult tőlük, és azt mondta: „Népem! Bizony, én átadtam nektek Uram üzenetét, és tanácsot adtam nektek, de ti nem szeretitek a tanácsadókat.”
És mikor Lót azt mondta a népének: „Olyan erkölcstelenséget követtek el, amit előttetek senki nem követett el a teremtmények közül?
Bizony, a férfiakhoz közeledtek vággyal az asszonyok helyett! Nem, olyan nép vagytok ti, amely túlzásokba esik!”
És a népe válasza nem más volt, mint hogy azt mondták: „Űzzétek ki őket a városotokból! Bizony, olyan nép ez, (Lót próféta (a.s.) és akik vele együtt hittek), akik tisztán tartják magukat!”
Megmentettük őt és a családját, kivéve a feleségét. Ő azok között volt, akik hátramaradtak.
És esőt záporoztattunk rájuk. Lásd hát, milyen lett a bűnösök vége!
És Medjanhoz a testvérüket, Suaibot. Azt mondta: „Népem! Szolgáljátok Allahot, nincs más istenetek Rajta kívül. Bizony, nyilvánvaló bizonyíték jött hozzátok Uratoktól. Adjatok hát teljes mértékkel és súllyal, és ne fosszátok meg az embereket a részüktől, és ne okozzatok romlást a földön, miután jóvá lett téve! Ez jobb nektek, ha hívők vagytok.
És ne üljetek minden úton, fenyegetve az embereket, és távol tartva őket Allah útjától, azokat, akik hisznek benne, és azt keresve, hogy ferdévé tegyétek! És emlékezzetek, amikor kevesen voltatok, és Ő megsokasított benneteket. És lássátok, milyen lett azoknak a vége, akik romlást okoztak!
És ha van köztetek egy csoport, amely hisz abban, amivel elküldettem, és egy csoport, amely nem hisz, akkor legyetek türelmesek, amíg Allah ítél közöttünk. És Ő a legjobb ítélőbíró!”
A vezetők, akik arrogánsak voltak a népéből, azt mondták: „Suaib! Bizony, ki fogunk űzni a városunkból téged és azokat, akik hisznek veled, vagy vissza kell térnetek a vallásunkra!” Azt mondta: „Még akkor is, ha kényszerből tennénk azt?
Bizony, hazugságot találnánk ki Allah ellen, ha visszatérnénk a vallásotokra, miután Allah megmentett minket tőle! És nem való az nekünk, hogy visszatérjünk rá, kivéve, ha Urunk akarja. A mi Urunk mindent átfog tudásával. Allahra hagyatkozunk. Urunk! Dönts köztünk és a népünk között igazsággal, és Te vagy a legjobb döntő!
Azok vezetői, akik hitetlenek voltak a népéből, azt mondták: „Ha Suaibot követitek, akkor biztosan vesztesek lesztek!”
És a földrengés megragadta őket, és a földre borulva feküdtek az otthonaikban.
Azok, akik tagadták Suaibot, olyanok lettek, mintha sosem éltek volna ott. Azok, akik tagadták Suaibot, ők voltak a vesztesek.
És ő (Suaib) elfordult tőlük, és azt mondta: „Népem! Bizony, én átadtam nektek Uram üzenetét, és tanácsot adtam nektek. Hát hogyan sajnálhatnád a hitetlen népet?”
És nem küldtünk egyetlen városhoz sem prófétát anélkül, hogy meg ne ragadtuk volna a népét szenvedéssel és szegénységgel, hogy alázatosak legyenek.
Aztán rosszat jóra változtattuk, amíg megnövekedtek, és azt mondták: „Bizony, ősapáinkat érte nehézség és könnyebbség is!” Ezért hirtelen megragadtuk őket, anélkül, hogy észrevették volna.
És bárcsak a városok népe, hitt volna, és félte volna Allahot, megnyitottuk volna számukra az áldásokat az egekből és a földből. Ezért megragadtuk (megbüntettük) őket azért, amit megkerestek maguknak.
És vajon a városok népe biztonságban érezte magát attól, hogy eljön hozzájuk a büntetésünk éjszaka, mikor alszanak?
És vajon a városok népe biztonságban érezte magát attól, hogy eljön hozzájuk a büntetésünk nappal, mikor szórakoznak?
És biztonságban érzik magukat Allah tervétől? Senki nem érzi magát biztonságban Allah tervétől, csak a vesztesek népe.
Hát nem szolgál-e vezetésként azoknak, akik örökölték a földet a népe után, az, hogy ha akartuk volna, lesújtottunk volna rájuk a bűneik miatt, és lepecsételtük volna a szívüket, hogy ne halljanak?
Ezek a városok – amelyeknek a hírét elmondtuk neked. És bizony, a Küldötteik eljöttek hozzájuk nyilvánvaló bizonyítékokkal, de ők nem voltak hajlandók hinni abban, amit korábban hazugságnak tartottak. Így pecsételi le Allah a hitetlenek szívét.
És a legtöbbjükben nem találtunk semmiféle elkötelezettséget. Hanem bizony a legtöbbjüket a bűnben megátalkodottnak találtuk.
És elküldtük utánuk Mózest a Mi jeleinkkel Fáraóhoz és a vezetőihez, de igazságtalanok voltak azokkal szemben. Lásd hát, milyen volt a vége azoknak, akik romlást okoztak!
És Mózes azt mondta: „Fáraó! Bizony, én Küldött vagyok a Világok Urától,
kötelességem, hogy ne mondjak Allahról mást, csak az igazat. Nyilvánvaló jellel jöttem el hozzád Uramtól, küldd hát el velem Izrael Népét!”
Ő (Fáraó) azt mondta: „Ha jellel jött el, akkor hozd azt elő, ha igaz vagy!”
Hát ő (Mózes) ledobta a botját, és az egyszeriben kígyóvá változott, jól láthatóan!
És előhúzta a kezét, és íme! Fehér volt azoknak, akik nézték.
Fáraó népének vezetői azt mondták: „Bizony, tanult mágus ez!
Ki akar űzni benneteket a földjeitekről, mit tanácsoltok hát?”
Azt mondták: „Halaszd el az ő és a testvére ügyét, és küldj a városba összegyűjtőket,
akik elhoznak hozzád minden tanult mágust.”
És a mágusok eljöttek Fáraóhoz. Azt mondták: „És lesz-e fizetség számunkra, ha mi leszünk a győztesek?”
Azt mondta (Fáraó): „Igen, és bizony, azok közé fogtok tartozni, akik közel vannak.”
Azt mondták a mágusok: „Mózes! Vagy te dobsz először, vagy mi leszünk azok, akik dobnak.”
Azt mondta: „Dobjatok!” Aztán, amikor dobtak, megtévesztették az emberek szemét, és megijesztették őket, és nagy varázslattal jöttek elő.
És azt sugalltuk Mózesnek: „Dobd el a botodat!” És hirtelen lenyelte azt, amit hamisítottak.
Így erősíttetett meg az igazság, és hiábavalóvá vált az, amit tettek.
És legyőzettek ott, és megalázva tértek vissza.
És a mágusok a földre vetették magukat, leborulva.
Azt mondták: „Hiszünk a Világok Urában,
Mózes és Áron Urában!”
Fáraó azt mondta: „Hittetek benne, mielőtt engedélyt adtam volna rá. Bizony, egy csel ez, amelyet kiterveltetek a városban, hogy kiűzzétek a lakóit! De hamarosan meg fogjátok tudni!
Bizony, levágatom a kezeteket és a lábatokat az ellentétes oldalon, azután megfeszíttetlek benneteket!”
Azt mondták a mágusok: „Bizony, Urunkhoz térünk vissza.
És nem másért állsz bosszút rajtunk, mint hogy hittünk Urunk jeleiben, mikor eljöttek hozzánk. Urunk! Árassz ki ránk türelmet, és add, hogy muszlimként haljunk meg!”
És Fáraó népének a vezetői azt mondták: „Hagyod, hogy Mózes és a népe romlást terjesszen a földön, és elhagyjanak téged és az isteneidet?” Azt mondta Fáraó: „Meg fogjuk ölni a fiaikat, és életben hagyjuk az asszonyaikat, és bizony, legyőzhetetlen hatalmunk lesz felettük!”
Mózes azt mondta a népének: „Keressetek segítséget Allahtól, és legyetek türelmesek! Bizony, a föld Allahé. Annak adja örökségül szolgái közül, akinek Ő akarja. És a vég azoké, akik istenfélők.”
Azt mondták: „Ért minket ártalom, mielőtt eljöttél hozzánk, és azután is, hogy eljöttél hozzánk!” Azt mondta Mózes: „Talán Uratok elpusztítja az ellenségeiteket, és örökösökké tesz benneteket a földön, azért, hogy meglássa, hogyan cselekszetek!”
És bizony, megbüntettük Fáraó népét évekig tartó szárazsággal és a gyümölcsök hiányával, hogy emlékezhessenek.
De amikor jó jött hozzájuk, termékeny időszak vagy vagyont szereztek, azt mondták: „Ez miattunk van”. És ha rossz sújtotta őket, szárazság vagy éhínség, azt előjelnek tartották Mózes és a vele lévők ellen. Bizony, az előjeleik csak Allahnál vannak, de a legtöbben nem tudják.
És azt mondták: „Bármilyen jelet hozol is, hogy megbabonázz vele minket, nem fogunk hinni benned!”
Ezért elküldtük rájuk az árvizet, a sáskákat, a tetveket, a békákat és a vért nyilvánvaló jelekként, de fennhéjázók voltak, és bűnös nép voltak ők.
És amikor a büntetés lesújtott rájuk, azt mondták: „Mózes! Fohászkodj Uradhoz értünk, azáltal, amit ígért neked! Ha eltávolítod rólunk a büntetést, bizony, hinni fogunk neked, és elküldjük veled Izrael népét!
De amikor eltávolítottuk róluk a büntetést egy meghatározott ideig, amit el kellet érniük, akkor megszegték a szavukat.
Ezért megbüntettük őket, és a tengerbe fullasztottuk őket, mert tagadták a jeleinket, és nem törődtek velük.
Így adtuk örökül azoknak, akiket gyengének tartottak, a föld keleti és nyugati részeit, amelyeket megáldottunk. És beteljesedett Urad legszebb Szava, amit Izrael Népének adott, mert türelmesek voltak. És elpusztítottuk azt, amit Fáraó és a népe csinált, és amit emeltek.
És átvezettük Izrael Népét a tengeren keresztül. Aztán elértek egy néphez, akik a bálványoknak szentelték magukat, azokat imádták, amelyek voltak nekik. Azt mondták (Izrael Népe): „Mózes! Csinálj nekünk egy istent, ahogy nekik is vannak isteneik!” Azt mondta: „Bizony, tudatlan nép vagytok ti…
Bizony, múlandó dolog az, aminek ezek szentelik magukat, és hiábavaló az, amit cselekszenek!”
Azt mondta Mózes: „Vajon más istent keressek Allahon kívül, mikor pedig Ő előnyben részesített benneteket az összes többi teremtménnyel szemben?”
És amikor megmentettünk benneteket Fáraó népétől, akik a legsúlyosabb kínzással sújtottak benneteket, megölték a fiaitokat, és élni hagyták a lányaitokat. És ebben nagy próbatétel volt Uratoktól.
És kijelöltünk Mózesnek harminc éjszakát, aztán kiegészítettük még tízzel, úgy, hogy az Ura által előírt időszak negyven éjszaka lett. És Mózes azt mondta a testvérének, Áronnak: „Vedd át a helyemet a népem között, cselekedj jót, és ne kövesd azok útját, akik romlást okoznak!”
És amikor Mózes eljött az Általunk kijelölt helyre, és Ura beszélt hozzá, azt mondta: „Uram! Mutasd meg nekem Magadat, hogy Rád nézhessek!” Azt mondta: „Nem láthatsz Engem. De nézz a hegyre! Ha a helyén marad, akkor te is láthatsz engem. De amikor Ura felfedte az Ő Fenségét a hegynek, az porrá omlott, és Mózes ájultan esett össze. És amikor magához tért, azt mondta: „Dicsőség Neked! Bűnbánattal fordulok Hozzád, és én vagyok az első a hívők között!”
Azt mondta: „Mózes! Bizony, kiválasztottalak téged minden ember felett, az üzenetemmel és a Szavaimmal. Vedd hát, amit adok neked, és legyél a hálásak között!”
És előírtunk neki törvényeket a táblákon mindennel kapcsolatban, utasítást és magyarázatot minden dologra: „Ragadd meg erősen, és parancsold meg a népednek, hogy vegyék belőle a legjobbat. Megmutatom nektek a bűnben megátalkodottak lakhelyét.
Elfordítom az Én jeleimtől azokat, akik jogtalanul fennhéjázók a földön, és még ha látnak is minden jelet, nem fognak hinni benne. És ha látják az igaz vezetés útját, nem fogják azt útjuknak választani, és ha látják a tévelygés útját, azt veszik útjuknak. Ez azért van, mert tagadták a jeleinket, és nem törődtek velük.
Azok, akik tagadják az ájáinkat, és a Túlvilág találkozását, azoknak hiábavalóak a cselekedeteik. Mi másért kapnának fizetséget, mint amit cselekedtek?
És Mózes népe elkészítette utána (Mózes távozása után) az ékszereikből egy borjú mását, ami mély hangot adott ki. Hát nem látták, hogy nem tudott beszélni, és nem tudta őket semmilyen útra vezetni? Ezt vették, és bűnösök voltak.
És amikor megbánták, amit tettek, és látták, hogy valóban tévútra mentek, azt mondták: „Ha Urunk nem kegyelmez meg nekünk, és nem bocsát meg, bizony, a vesztesek között leszünk!”
És amikor Mózes visszatért a népéhez, haragosan és szomorúan, azt mondta: „Milyen rossz dolog az, amit a távollétemben műveltetek, utánam. Hát sürgetni akartátok Uratok ügyét?” Ezután a földre dobta a táblákat, és megragadta a testvére fejét, maga felé húzva. Azt mondta: „Anyám fia! Gyengének tartott engem a nép, és csaknem megöltek. Ne engedd hát, hogy az ellenségeim örvendezzenek felettem, és ne tégy engem megítélésedben a bűnösök népe közé!”
Mózes azt mondta: „Uram! Bocsáss meg nekem és a testvéremnek, és bocsáss be minket a Te kegyelmedbe! És Te vagy a kegyelmesek közül a Legkegyelmesebb.
Bizony, azok, akik a borjút vették, el fogja érni őket Uruk haragja, és a megaláztatás ebben a világban. És így fizetünk meg a kitalálóknak.
De azok, akik rossztetteket cselekszenek, és aztán megbánják és hisznek, velük Urad Megbocsátó, Irgalmas.
Amikor Mózes haragja elmúlt, felvette a táblákat, és az írásuknak, abban, ami rájuk volt írva, vezetés volt és kegyelem azoknak, akik félték Urukat.
És Mózes kiválasztott a népéből hetven férfit a kijelölt találkozónkra. Aztán, mikor a földrengés megragadta őket, azt mondta: „Uram! Ha úgy akartad volna, elpusztíthattad volna őket velem együtt korábban. Elpusztítanál minket azért, amit az ostobák cselekedtek közülünk? Nem más ez, mint próbatétel Tőled, amellyel tévelygésbe engeded azt, akit akarsz, és vezeted azt, akit akarsz. Te vagy a mi Védelmezőnk, bocsáss hát meg nekünk, és irgalmazz nekünk. És Te vagy a legjobb Megbocsátó.
És írj nekünk elő jót ezen a világon és a Túlvilágon! Bizony, mi Hozzád fordulunk!” Azt mondta Allah: „Azt sújtom a büntetésemmel, akit akarok, de az Én kegyelmem mindent átfog. És előírom a kegyelmet azoknak, akik istenfélők, megadják a zakátot, és hisznek az ájáinkban,
és akik követik a Küldöttet, az írástudatlan prófétát, akit megtalálnak leírva abban, ami náluk van: a Tórában és az Evangéliumban.” Megparancsolja nekik azt, ami helyes, és megtiltja azt, ami helytelen, és megengedetté teszi nekik a tiszta dolgokat, és tiltottá teszi nekik a tisztátalan dolgokat, és megszabadítja őket a terheiktől, és a láncoktól, amelyek rajtuk voltak. És akik hisznek benne, tisztelik, segítik őt, és követik a Fényt, ami leküldetett vele (a Koránt), azok a sikeresek.
Mondd: „Emberek! Bizony, én Allah Küldötte vagyok hozzátok, mindannyiatokhoz, Akié az egek és a föld uralma. Nincs más istenség, csak Ő. Ő ad életet, és Ő küld halálba. Higgyetek hát Allahban, és a Küldöttében, az írástudatlan prófétában, aki hisz Allahban és a Szavaiban, és kövessétek őt, hogy vezetést kaphassatok.”
És Mózes népe közül van egy csoport, akik igazsággal vezetnek, és megalapozzák az igazságot.
És tizenkét törzsre osztottuk őket (Izrael Népét), közösségekként. És azt sugalltuk Mózesnek, mikor a népe vizet kért tőle: „Sújts a sziklára a botoddal!” És előtört abból tizenkét forrás. És bizony, minden törzs ismerte az ivóhelyét. És felhőkkel árnyékoltuk be őket, s leküldtünk nekik mannát és fürjeket: „Egyetek a jó dolgokból, amelyekkel elláttunk benneteket!” És Nekünk nem tettek rosszat, hanem saját maguk ellen tettek rosszat.
És amikor az mondatott nekik: „Lakjatok ebben a városban, és egyetek, ahonnan csak akartok, és mondjátok: „Bűnbánat”, és lépjetek be a kapun, leborulva. Megbocsátjuk nektek a bűneiteket. Növeljük azok jutalmát, akik jótevők.
De azok, akik bűnösök voltak közöttük, megváltoztatták a szót egy másra, mint ami mondatott nekik. Ezért büntetést küldtünk rájuk az égből, mert rosszat cselekedtek.
És kérdezd meg őket (Izrael Népét) a városról, ami a tenger mellett volt. Amikor áthágták a szombatot, amikor a halaik jól láthatóan jöttek hozzájuk a szombatjuk napján, és azon a napon, amikor nem volt szombat, nem jöttek hozzájuk. Így tettük őket próbára, mert megátalkodottak voltak a bűnben.
És amikor egy közösség közülük azt mondta: „Miért prédikáltok egy olyan népnek, amelyet el fog pusztítani, vagy meg fogja büntetni őket szigorú büntetéssel?” Azt mondták: „Hogy mentesek legyünk a bűntől Urunk előtt, és hogy hátha istenfélők lesznek.”
És amikor elfelejtették az emlékeztetést, ami adatott nekik, megmentettük azokat, akik tiltották a rosszat, és fájdalmas büntetéssel ragadtuk meg azokat, akik vétkeztek, mert megátalkodottak voltak a bűnben.
És amikor túlléptek minden határt abban, ami megtiltatott nekik, azt mondtuk nekik: „Legyetek majmok, megszégyenültek!”
És amikor Urad kijelentette, hogy bizony rájuk küldi az Ítélet Napjáig azokat, akik fájdalmas büntetéssel sújtják őket. Bizony, a te Urad gyors a büntetésben, de bizony, Ő Megbocsátó, Irgalmas.
És szétosztottuk őket a földön, népekké. Közöttük vannak olyanok, akik jóravalók, és vannak másmilyenek. És próbára tettük őket jóval és rosszal, hogy visszatérhessenek.
Aztán követtük őket örökösökkel, akik örökölték a Könyvet, és ennek az alantas életnek a javait választották, és azt mondják: „Meg lesz bocsátva nekünk!” És ha hasonló javak jönnek hozzájuk, elveszik azokat is. Hát nem köttetett meg velük a Könyv egyezsége, hogy nem fognak Allahról mást mondani, mint az igazat, mivel tanulmányozták azt, ami benne van (a Könyvükben)? És a Túlvilág otthona jobb azoknak, akik istenfélők. Hát nem használjátok az eszeteket?
És azok, akik szilárdan ragaszkodnak a Könyvhöz, és megtartják az imát – bizony, Mi nem hagyjuk veszendőbe menni a jóra törekvők cselekedeteit.
És amikor felemeltük föléjük a hegyet, mintha boltozat lenne, és azt gondolták, hogy rájuk fog zuhanni. „Ragaszkodjatok szilárdan ahhoz, amit adtunk nektek, és emlékezzetek arra, ami benne áll, hogy istenfélők lehessetek!”
És amikor Urad kivette Ádám gyermekeiből – az ágyékukból – a leszármazottaikat, és tanúságot tétetett velük saját magukkal kapcsolatban: „Nem én vagyok-e az Uratok?” Azt mondták: „De igen, tanúságot tettünk!” Nehogy azt mondhassátok a Feltámadás Napján: „Bizony, mi nem tudtunk erről!”
Vagy azt mondjátok: „Az ősapáink társítottak előttünk, és mi csak leszármazottak vagyunk utánuk, és követjük azt, amit ők tettek. El fogsz hát pusztítani minket amiatt, amit a hazugságok kitalálói tettek?”
És így magyarázzuk meg az ájákat, hogy visszatérhessenek.
És mondd el nekik annak a történetét, akinek a jeleinket adtuk, de ő félredobta azokat, így a Sátán a nyomába szegődött, és a tévelygők közül való lett.
És ha úgy akartuk volna, felemelhettük volna őt ezekkel a neki adott jelekkel és tudással, de ő ragaszkodott a földhöz, és a saját vágyait követte. Olyan hát ő, mint a kutya: ha elűzöd, lógatja a nyelvét, ha békén hagyod, akkor is lógatja a nyelvét. Ez a példája azoknak, akik tagadják az ájáinkat. Mondd hát el nekik a történeteket, hogy elgondolkodhassanak.
Milyen rossz példa azok, akik tagadják az ájáinkat, holott csak saját maguknak ártanak ezzel!
Aki Allah vezet, az vezetve van, és akit Ő tévelygésbe enged, azok a vesztesek.
És bizony, sok dzsinnt és embert teremtettünk a Pokolnak. Van szívük, de nem értenek vele, van szemük, de nem látnak vele, van fülük, de nem hallanak vele. Olyanok ők, mint a jószágok – de nem, még inkább tévelyegnek! Ők azok, akik nem törődnek semmivel.
És Allahé a legszebb nevek, fohászkodjatok hát Hozzá ezekkel! És hagyjátok el azokat, akik megszentségtelenítik az Ő Neveit. Meglesz a fizetségük azért, amit tettek.
És azok között, akiket teremtettünk, van egy közösség, amely az igazsággal vezet, és azzal alapozza meg az igazságot.
De azok, akik tagadják a Mi ájáinkat, fokozatosan vezetjük őket a pusztulásba onnan, ahonnan nem számítanak rá.
És haladékot adok nekik egy ideig. Bizony, az Én tervem szilárd.
Hát nem gondolkodnak el? A társukban nincs őrültség. Ő csak egy nyilvánvaló figyelmeztető.
Hát nem néznek az egek és a föld birodalmára, és mindenre, amit Allah teremtett, és hogy talán közel van már az idejük? Hát miféle beszédben akarnak hinni ez után?
Akit Allah tévelygésbe enged – nincs annak vezetője. És Ő meghagyja őket a vétkeikben, vakon bolyongva.
Kérdeznek téged az Óráról: mikor lesz annak a kijelölt ideje? Mondd: Annak tudása egyedül Uramnál van. Rajta kívül senki nem fedheti fel annak az idejét. Súlyosan nehezedik az az egeken és a földön. Nem másként fog eljönni hozzátok, mint váratlanul!” Úgy kérdeznek téged, mintha tudásod lenne róla. Mondd: „Ennek tudása egyedül Allahnál van, de a legtöbb ember nem tudja.”
Mondd: „Nincs erőm magamnak, hogy ártsak vagy használjak, kivéve, ha Allah akarja. Ha lenne tudásom a Láthatatlanról, megsokszorozhattam volna minden jót, és nem ért volna engem semmi rossz. Nem vagyok más, mint figyelmeztető, és jó hír hozója azoknak, akik hisznek.
Ő az, Aki megteremtett benneteket egyetlen lélekből, és belőle hozta létre a társát, hogy vele élhessen. És amikor vele hált, könnyű terhet viselt, és folytatta vele. De amikor elnehezült, mindketten Allahhoz, az Urukhoz fohászkodtak: „Ha jóravalót (jóravaló gyermeket) adsz nekünk, bizony, a hálásak között leszünk!”
De amikor jóravaló gyermeket adott nekik, társakat állítottak Mellé abban, amit Ő adott nekik. Magasan felette áll Allah annak, amit társítanak mellé!
Azokat társítják mellé, akik nem teremtenek semmit, és ők maguk is teremtve lettek?
És akik nem képesek segíteni nekik, és nem képesek segíteni saját maguknak sem?
És ha a vezetésre hívjátok őket, nem követnek benneteket. Mindegy nektek, hogy hívjátok-e őket, vagy csendben maradtok.
Bizony, akikhez Allahon kívül fohászkodtok, ugyanolyan szolgák, mint ti magatok. Fohászkodjatok hát hozzájuk, és válaszoljanak nektek, ha igazak vagytok!
Vajon van-e lábuk, amin járnak? Vagy van-e kezük, amivel fognak? Vagy van-e szemük, amivel látnak? Vagy van-e fülük, amivel hallanak? Mondd: „Szólítsátok a társaitokat, akiket Allah mellé társítottatok, és szövetkezzetek ellenem, és ne adjatok haladékot!”
Bizony, az Védelmezőm Allah, Aki leküldte a Könyvet, és Ő védelmezi a jóravalókat.
És azok, akikhez Rajta kívül fohászkodtok, nem képesek segíteni nektek, és nem képesek segíteni saját maguknak sem.
És ha a vezetésre hívod őket, nem hallanak. És látod, hogy rád néznek, de nem látnak.
Ragaszkodj a megbocsátáshoz, és parancsold meg azt, ami helyes, és fordulj el a tudatlanoktól.
És ha gonosz sugallat jön hozzád a Sátántól, keress menedéket Allahnál. Bizony, Ő mindent hall, mindent tud.
Bizony, azok, akik istenfélők, ha egy gonosz sugallat jön hozzájuk a Sátántól, megemlékeznek Allahról, és újra látnak.
De a testvéreik őket a rosszba rántják, és soha nem hagynak fel vele.
És amikor nem hozol nekik jelet, azt mondják: „Miért nem jöttél elő vele?” Mondd: „Én csak azt követem, ami leküldetett nekem Uramtól. Ez nem más, mint bizonyíték Uratoktól, vezetés és kegyelem azoknak, akik hisznek.”
És amikor a Koránt olvassák, hallgassátok és figyeljetek oda, hogy kegyelmet kaphassatok!
És emlékezzetek meg Uratokról magatokban, alázatosan és félelemmel, hangos szavak nélkül reggelente és estelente. És ne tartozzatok a figyelmetlenek közé.
Bizony, azok, akik közel vannak Uradhoz, nem fordulnak el fennhéjázóan attól, hogy Őt szolgálják, Őt magasztalják, és Előtte borulnak le.
Kérdeznek téged a hadizsákmányról. Mondd: „A hadizsákmány Allahé és a Küldöttéé. Féljétek hát Allahot, és egyezzetek meg abban, ami köztetek van. És engedelmeskedjetek Allahnak és a Küldöttének, ha hívők vagytok!”
A hívők csak azok, akiknek a szíve remeg, ha Allahot említik, és ha az Ő ájáit olvassák nekik, megerősödik a hitük, és Urukra hagyatkoznak.
Akik megtartják az imát, és adakoznak abból, amivel elláttuk őket.
Ők azok, akik az igazi hívők. Nekik fokozatok, magas rangok, szintek vannak Uruknál, megbocsátás, és kegyes gondoskodás.
Ahogy Urad kihozott téged a házadból igazságban, pedig bizony, egy csoportnak a hívők közül nem tetszett.
Vitáznak veled az igazsággal kapcsolatban, miután az nyilvánvalóvá tétetett, mintha a halálukba hajtanák őket, miközben nézik.
És amikor Allah megígérte, hogy a két csapat közül az egyik a tiéd lesz – és te azt kívántad, hogy a fegyvertelen legyen a tiéd. De Allah be akarta teljesíteni az igazságot a szavaival, és elvágni a hitetlenek gyökereit.
Hogy érvényre juttassa az igazságot, és eltörölje a hamisságot, még ha ez nem is tetszik a bűnösöknek.
Amikor Uratok segítségét kértétek, Ő válaszolt nektek: „Bizony, megerősítelek benneteket ezer angyallal, egymás mögötti sorokban.”
És Allah csak azért tette ezt, hogy jó hír legyen, és hogy a szívetek megnyugodjék benne. És nincs győzelem, csak Allahtól. Bizony, Allah Mindenható, Bölcs.
Amikor álommal borított be benneteket, ami védelemként jött Tőle, és vizet küldött le rátok az égből, hogy megtisztítson vele benneteket, és eltávolítsa tőletek a Sátán tisztátalanságát, megerősítse a szíveteket, és szilárddá tegye ezzel a lábatokat.
Amikor Urad azt sugallta az angyaloknak: „Veletek vagyok, erősítsétek hát meg azokat, akik hisznek. Félelmet ültetek azoknak a szívébe, akik hitetlenek, üssetek hát a nyakukra, és üssétek le minden ujjbegyüket!”
Azért van ez, mert ellene fordultak Allahnak és a Küldöttének. És aki Allah és a Küldötte ellen fordul, hát bizony, Allah szigorú a büntetésben.
Ez a tiétek. Ízleljétek hát meg. És bizony, a hitetleneknek a Tűz büntetése jár.
Ti hívők! Amikor találkoztok azokkal, akik, akik hitetlenek, előrenyomulva a harcra ellenetek, ne fordítsatok hátat nekik.
És aki hátat fordít nekik azon a napon, kivéve, ha haditervként, vagy hogy csatlakozzon egy csoporthoz, az bizony magára vonja Allah haragját, és a hajléka a Pokol lesz, milyen nyomorúságos végcél az!
És nem ti öltétek meg őket, hanem Allah ölte meg őket. És nem te dobtál, amikor dobtál, hanem Allah volt az, Aki dobott, hogy Tőle való szép próbatétellel tehesse próbára a hívőket. Bizony, Allah mindent hall, mindent tud.
Íme, megkaptátok! És bizony Allah meggyengíti a hitetlenek tervét.
Ha győzelmet kértek, hát bizony, a győzelem eljött hozzátok. És ha elálltok, az jobb nektek, de ha visszatértek, Mi is visszatérünk. A csapataitok nem fognak használni nektek semmit, még ha számosak is. És Allah a hívőkkel van.
Ti hívők! Engedelmeskedjetek Allahnak és a Küldöttének, és ne forduljatok el tőle, ha halljátok.
És ne legyetek olyanok, mint akik azt mondják: „Halljuk”, pedig nem hallják.
Bizony, a legrosszabbak az élő teremtmények közül Allah előtt a süketek, és a némák, akik nem használják az eszüket.
És ha Allah bármi jót is tudott volna bennük, hallást adott volna nekik. És ha Ő hallást adott volna nekik, akkor is elfordultak volna, ellenszegülve.
Ti hívők! Feleljetek Allahnak és a Küldöttének, ha arra hív benneteket, ami életet ad. És tudjátok, hogy Allah az ember és a szíve közé áll, és hogy Hozzá lesztek összegyűjtve.
És féljetek egy megpróbáltatástól, amely főként nem azokat fogja sújtani közületek, akik rosszat cselekszenek. És tudjátok meg, hogy Allah szigorú a büntetésben.
És emlékezzetek, amikor kevesen voltatok, és gyengének tartottak benneteket a földön, és féltetek attól, hogy az emberek megragadnak benneteket, akkor Ő (Allah) menedéket adott nektek, megerősített a segítségével, és ellátott benneteket jó dolgokkal, hogy hálásak lehessetek.
Ti hívők! Ne áruljátok el Allahot és a Küldöttét, és ne áruljátok el a rátok bízott dolgokat, miközben tudjátok.
És tudjátok, hogy a vagyonotok és a gyermekeitek próbatétel. És hogy Allahnál van a hatalmas jutalom.
Ti hívők! Ha félitek Allahot, Ő megadja nektek a megkülönböztetést. És eltávolítja a rossztetteiteket, és megbocsát nektek. És Allah a hatalmas kegy Birtokosa.
És amikor azok, akik hitetlenek, szövetkeztek ellened, hogy bebörtönözzenek, vagy megöljenek, vagy elűzzenek. Cselt szőttek, és Allah is cselt szőtt. És Allah a legjobb azok közül, akik cselt szőnek.
És amikor az ájáinkat felolvassák nekik, azt mondják: „Bizony, hallottuk. Ha akarnánk, mi is tudnánk ilyesmit mondani. Nem más ez, mint a régebbi népek meséi.”
És amikor azt mondták: „Allah! Ha ez (a Korán) az igazság Tőled, akkor záporoztass ránk köveket az égből, vagy hozz ránk fájdalmas büntetést!”
De Allah nem fogja megbüntetni őket, amíg közöttük vagy. És Allah nem fogja megbüntetni őket, amíg az Ő bocsánatát kérik.
De miért ne büntetné meg őket Allah, mikor távol tartanak a Sérthetetlen Mecsettől, pedig nem ők az őrzői? Senki nem lehet annak az őrzője, csak azok, akik istenfélők, de a legtöbben közülük nem tudják.
És az ő imájuk a Háznál (a Kábánál) nem más, csak füttyögés és tapsolás. Ízleljétek hát meg a büntetést azért, mert hitetlenek voltatok.
Bizony, akik hitetlenek, arra költik a vagyonukat, hogy távol tartsanak Allah útjától. Elköltik, aztán megbánás lesz az nekik, aztán pedig legyőzetnek. És azok, akik hitetlenek, a Pokolba lesznek összegyűjtve.
hogy Allah megkülönböztesse a gonoszakat a jóktól, és a rosszakat egymásra tegye, felhalmozva mindannyiukat, és a Pokolba vesse őket. Ők a vesztesek.
Mondd azoknak, akik hitetlenek, hogy ha felhagynak vele (a hitetlenséggel), akkor a múltjuk meg lesz bocsátva. De ha visszatérnek, akkor a korábbi népek gyakorlata már megelőzte ezt.
És harcoljatok velük, amíg nem lesz zsarnokság, és a vallás egyedül Allahé lesz. De ha elállnak, Allah mindent Látó azzal kapcsolatban, amit tesznek.
És ha elfordulnak a figyelmeztetéstől, akkor tudd, hogy Allah a te Védelmeződ. És milyen nagyszerű Védelmező, és milyen nagyszerű Segítő!
És tudjátok, hogy bármit is szereztek hadizsákmányként, annak egyötöde Allahé és a Küldöttéé, és a közeli rokonoké, és az árváké, a szegényeké és az utazóké, ha hisztek Allahban és abban, amit leküldtünk a szolgánknak a Megkülönböztetés Napján, azon a napon, amikor a két sereg találkozott. És Allah mindenek felett hatalmas.
Amikor a közelebbi oldalon voltatok, és ők (a hitetlenek) a távolabbi oldalán voltak, és a karaván lejjebb volt nálatok. Ha megegyeztetek volna, hogy mikor találkoztok, akkor bizonnyal elmulasztottátok volna a találkozót, (de megtörtént a találkozó), hogy Allah beteljesíthessen egy már elrendelt dolgot, hogy el lehessenek pusztítva azok, akiknek a nyilvánvaló bizonyíték után el kellett pusztulniuk, és élhessenek azok, akiknek élniük kellett nyilvánvaló bizonyíték után.
Amikor Allah az álmotokban kevésnek mutatta őket, és ha soknak mutatta volna, akkor biztosan elveszítettétek volna a bátorságotokat, és bizony összevitatkoztatok volna a dolgon. De Allah megmentett benneteket. Bizony, Ő tudja, hogy mi van a keblekben.
És amikor találkoztatok, kevésnek mutattuk őket a szemetekben, hogy Allah beteljesíthessen egy már elrendelt dolgot. És Allahhoz térnek vissza az ügyek.
Ti hívők! Ha találkoztok egy csapattal, legyetek szilárdak, és sokat emlékezzetek meg Allahról, hogy sikeresek lehessetek.
És engedelmeskedjetek Allahnak és a Küldöttének, és ne vitatkozzatok, nehogy elveszítsétek a bátorságotokat, és elhagyjon benneteket az erőtök. És legyetek türelmesek! Bizony, Allah a türelmesekkel van.
És ne legyetek olyanok, mint akik kivonultak az otthonaikból, büszkélkedve, és az emberek tetszését keresve, távol tartva őket Allah útjától. És Allah körbeveszi azt, amit tesznek.
És amikor a Sátán jónak tüntette fel nekik a cselekedeteiket, és azt mondta: „Senki nem győzhet le ma benneteket az emberek közül, és bizony, én a szomszédotok vagyok!” De amikor a két csapat meglátta egymást, hátat fordított, és azt mondta: „Bizony, én mentes vagyok tőletek! Bizony, én látom, amit ti nem láttok. Bizony, én félem Allahot! És Allah szigorú a büntetésben!”
Amikor a képmutatók és azok, akiknek a szívében betegség volt, azt mondták: „A vallásuk megtévesztette őket!” De ha valaki Allahra hagyatkozik, hát Allah Mindenható, Bölcs.
És ha látnád, amikor meghalnak azok, akik hitetlenek, az angyalok az arcukat és a hátukat ütlegelik: „Ízleljétek meg a lángoló Tűz büntetését!
Azért van ez, amit a kezetek küldött előre. És bizony, Allah nem igazságtalan a szolgáihoz!”
Mint Fáraó népével történt, és azokkal, akik előttük voltak. Nem hittek Allah ájáiban, ezért Allah megragadta őket a bűneikért. Bizony, Allah Erős, és szigorú a büntetésben.
Azért van ez, mert Allah nem változtatja meg a kegyét, amit egy nép iránt tanúsított, amíg ők meg nem változtatják azt, ami bennük van. És bizony, Allah mindent hall, mindent tud.
Mint népével történt, és azokkal, akik előttük voltak. Tagadták Uruk jeleit, ezért elpusztítottuk őket a bűneikért, és megfullasztottuk Fáraó népét, és valamennyien bűnösök voltak.
Bizony, a legrosszabb teremtmények Allah szemében azok, akik tagadnak, és nem hisznek.
Azok, akik, ha egyezséget kötsz velük, minden alkalommal megszegik az egyezségüket, és nem félik Allahot.
Így, ha győzelmet szereztek felettük a háborúban, szórjátok szét azokat, akik mögöttük vannak, hogy megemlékezhessenek.
És ha árulástól féltek egyesek részéről, dobjátok vissza nekik, egyenlő alapon. Bizony, Allah nem szereti az árulókat.
És ne gondold, hogy azok, akik hitetlenek, megelőzhetik (Allah tervét és a büntetést). Bizony, nem menekülhetnek.
És készítsétek fel ellenük, amire csak képesek vagytok, az erőből, és a lovasságból, amit össze tudtok gyűjteni, hogy megrémítsétek vele Allah ellenségeit és a ti ellenségeiteket, és másokat rajtuk kívül, akiket ti nem ismertek, de Allah ismeri őket. És bármit is költötök Allah útján, teljes mértékben vissza lesz az fizetve nektek, és nem fogtok semmiben igazságtalanságot szenvedni.
És ha békére hajlanak, akkor ti is hajoljatok arra, és hagyatkozzatok Allahra! Bizony, Ő a mindent Halló, mindent Tudó.
De ha meg akarnak téveszteni, akkor bizony, Allah elegendő neked. Ő az, aki támogatott téged a segítségével, és a hívőkkel.
És Ő egyesítette a szíveiket. Ha te elköltötted volna mindazt, ami a földön van, akkor sem tudtad volna egyesíteni a szívüket, de Allah egyesítette őket. Bizony, Ő a Mindenható, a Bölcs.
Próféta! Allah elegendő neked, és azoknak, akik követnek téged a hívők közül.
Próféta! Bíztasd a hívőket a harcra. Ha van köztetek húsz állhatatos, le fognak győzni kétszázat. És ha van köztetek száz, le fognak győzni ezret azok közül, akik hitetlenek, mert ők olyanok, akik nem értenek.
Most Allah megkönnyítette nektek, és tudja, hogy gyengeség van bennetek. Hát ha van köztetek száz állhatatos, le fognak győzni kétszázat. És ha van köztetek ezer, le fognak győzni kétezret, Allah engedelmével. És Allah az állhatatosakkal van.
Nem lehetséges egy prófétának az, hogy hadifoglyokat ejtsen, amíg nem harcolt keményen a földön. Ti az evilági élet javait akarjátok, de Allah a Túlvilágot akarja nektek. És Allah Mindenható, Bölcs.
Ha nem lett volna ez egy korábbi elrendelés Allahtól, hatalmas büntetés ért volna benneteket azért, amit elvettetek.
Éljétek hát fel, amit hadizsákmányként szereztetek, megengedett és jó dolgokként. És féljétek Allahot! Bizony, Allah Megbocsátó, Irgalmas.
Próféta! Mondd azoknak, akik foglyok a kezedben: „Ha Allah tud bármi jót a szívetekben, jobbat ad nektek annál, ami elvetetett tőletek, és megbocsát nektek. És Allah Megbocsátó, Irgalmas.”
De ah el akarnak árulni téged, bizony, korábban elárulták Allahot is,. Ezért Ő hatalmat adott neked felettük. És Allah mindent Tudó, Bölcs.
Bizony, azok, akik hisznek, és elvégezték a Hidzsrát, és vagyonukkal és életükkel Allah útján küzdenek, és akik menedéket adtak nekik, és segítették őket – ők egymás közeli barátai. De azok, akik hisznek, és nem végezték el a Hidzsrát, nem a ti feladatotok, hogy védelmezzétek őket bármiben is, amíg el nem végzik a Hidzsrát. És ha a segítségeteket keresik a vallásban, segítenetek kell nekik, kivéve olyanok ellen, amellyel szerződésetek van. És Allah mindent lát, amit tesztek.
És azok, akik hitetlenek, egymás közeli barátai és védelmezői. Ha ti nem így tesztek, zsarnokság lesz a földön, és nagy romlás.
És azok, akik hisznek, és elvégezték a hidzsrát, és küzdenek Allah útján, és azok, akik menedéket adtak nekik és segítették őket – ők az igazi hívők. Nekik megbocsátás és kegyes gondoskodás jár.
És azok, akik utána hittek, és elvégezték a Hidzsrát, és veletek küzdöttek, azok közületek valók. De azok, akik vérrokonok, közelebb vannak egymáshoz Allah Könyvében. Bizony, Allah minden dolog Tudója.
Mentes Allah és a Küldötte minden kötelezettség alól azok iránt, akikkel szerződést kötöttetek a társítók közül.
Járjatok hát szabadon a földön négy hónapig, de tudjátok, hogy nem menekülhettek el Allahtól, és Allah megszégyeníti a hitetleneket.
És bejelentés ez Allahtól és a Küldöttétől az embereknek a nagyobb zarándoklat napján, hogy Allah mentes minden kötelezettségtől a társítók iránt, és a Küldötte is. És ha bűnbánatot mutattok, az a legjobb nektek. De ha elfordultok, akkor tudjátok meg, hogy nem menekülhettek el Allahtól. És add át a fájdalmas büntetés hírét azoknak, akik hitetlenek.
Kivéve azok, akikkel szerződésetek van a társítók közül, és nem szegték meg semmilyen módon, és nem támogattak senkit ellenetek. Töltsétek be a szerződésüket a megszabott idejéig. Bizony, Allah szereti az istenfélőket.
Aztán, amikor a sérthetetlen hónapok elmúltak, öljétek meg a társítókat, ahol találjátok őket, ragadjátok meg őket, ejtsétek foglyul, és ostromoljátok meg őket, és várjatok lesben rájuk minden leshelyen. De ha megbánják, amit korábban cselekedtek, és megtartják az imát, és megadják a zakátot, akkor hagyjátok, hogy folytassák az útjukat. Bizony, Allah Megbocsátó, Irgalmas.
És ha a társítók közül bárki a védelmedet keresi, akkor adjatok neki védelmet, amíg meg nem hallja Allah Szavát. Aztán vigyétek őket egy olyan helyre, ahol biztonságban vannak. Azért van ez, mert olyan emberek ők, akik nem tudnak.
Hogyan is lehetne egyezség Allahhal és a Küldöttével a társítóknak, kivéve azok, akikkel egyezséget kötöttetek a Sérthetetlen Mecset közelében? Amíg ők igazak hozzátok, ti is legyetek igazak hozzájuk. Bizony, Allah szereti az istenfélőket.
Hogyan, mikor, ha ők uralmat nyernek felettetek, nem tisztelik a köteléket, vagy a egyezséget? Azt mondják, amivel a kedvetekre tesznek, de a szívük elutasítja azt, és a legtöbben megátalkodtak a bűnben.
Eladjál Allah ájáit alacsony áron, és távol tartanak az Ő útjától. Bizony, gonosz dolog az, amit tettek.
A hívőkre nézve nem tisztelik a kötelékeket, sem a rokonságból, sem az egyezségből származókat. És ők azok, akik túllépik a határokat.
De ha bűnbánatot mutatnak, megtartják az imát és megadják a zakátot, akkor a testvéreitek a vallásban. És részletesen megmagyarázzuk az ájákat azoknak, akiknek tudásuk van.
De ha megszegik az esküjüket az egyezményük után, és becsmérlik a vallásotokat, akkor harcoljatok a hitetlenség vezetőivel – bizony, számukra nem léteznek eskük, hogy abbahagyják.
Hát nem harcoltok egy néppel, akik megszegték az esküjüket, és eltökélték, hogy elűzik a Küldöttet, és ők kezdték a harcot ellenetek először? Féltek tőlük? Allahnak több joga van ahhoz, hogy féljétek Őt, ha hívők vagytok.
Harcoljatok velük! Allah megbünteti őket a ti kezetek által, és megszégyeníti őket, és győzelmet ad nektek felettük, és meggyógyítja a hívők szívét.
És eltávolítja a haragot a szívükből. Allah attól fogadja el a bűnbánatot, akitől akarja. És Allah mindent tud, Bölcs.
Vagy azt gondoljátok, hogy békében lesztek hagyva, amíg Allah még nem tette nyilvánvalóvá, hogy kik azok, akik erőfeszítéseket tesznek közületek, és nem választanak bizalmasaiknak mást, mint Allahot, a Küldöttét és a hívőket? És Allah nagyon jól ismeri, amit tesztek.
Nem való az a társítóknak, hogy ők tartsák fenn Allah mecseteit, mikor tanúságot tesznek saját maguk ellen a hitetlenségre. Nekik a cselekedeteik hiábavalók, és örökké a Tűzben fognak lakozni.
Csak azok tartsák fenn Allah mecseteit, akik hisznek Allahban és az Utolsó Napban, megtartják az imát, megadják a zakátot, és nem félnek mást, csak Allahot. Ők lesznek azok, akik vezetve vannak.
Vajon egyenlővé teszitek a zarándokok itatását és a Sérthetetlen Mecset fenntartását azzal, ha valaki hisz Allahban és az Utolsó Napban, és Allah útján küzd? Nem egyenlők ezek Allah előtt. És Allah nem vezeti a bűnösök népét.
Azok, akik hisznek, elvégzik a Hidzsrát és küzdenek Allah útján a vagyonukkal és az életükkel, ők a legmagasabb rangúak Allah előtt. És ők azok, akik sikeresek.
Uruk jó hírt ad nekik az Ő kegyelméről és megelégedéséről, amelyekben maradandó boldogság jár nekik.
Abban fognak lakozni örökké. Bizony, Allahnál van a hatalmas jutalom.
Ti hívők! Ne válasszátok az apáitokat és testvéreiteket közeli barátaitoknak és védelmezőtöknek, ha ők jobban szeretik a hitetlenséget a hitnél. És akik szövetségesül választják őket, azok bűnösök.
Mondd: „Ha az apáitok, a fiaitok, a testvéreitek, a házastársaitok, a rokonaitok, a vagyonotok, amit megszereztetek, a kereskedés, aminek a hanyatlásától féltek, és a hajlékaitok, amelyekben örömötöket lelitek, kedvesebbek nektek, mint Allah, a Küldötte és a küzdelem az Ő útján, akkor várjatok, míg Allah elhozza a parancsát. És Allah nem vezeti a bűnben megátalkodottakat.
Bizony, Allah sok helyen megsegített benneteket, és Hunain napján, amikor a sokaságotok elégedettséggel töltött el benneteket, de nem használt nektek semmit, és a föld, tágassága ellenére is, összezsugorodott nektek. Aztán hátat fordítva visszafordultatok.
Aztán Allah leküldte a Tőle való nyugalmat a Küldöttére és a hívőkre, és seregeket, küldött le, amelyeket nem láttatok, és megbüntette azokat, akik hitetlenek voltak. És ez a hitetlenek fizetsége.
Aztán Allah elfogadja a bűnbánatot ez után attól, akitől akarja. És Allah Megbocsátó, Irgalmas.
Ti hívők! Bizony, a társítók tisztátalanok, ne engedjétek hát, hogy közelítsenek a Sérthetetlen Mecsethez ez után az év után. Ha a szegénységtől féltek, hát Allah hamarosan meggazdagít benneteket az Ő kegye által, ha úgy akarja. És Allah mindent tud, bölcs.
Harcoljatok azokkal, akik nem hisznek Allahban és az Utolsó Napban, és nem teszik tiltottá azt, amit Allah és a Küldötte megtiltott, és nem ismerik el az igaz vallást, az Iszlámot, azok közül, akiknek a Könyv adatott, amíg készségesen megfizetik a dzsizját, megadva magukat.
És a zsidók azt mondják: „Uzair Allah fia”. És a keresztények azt mondják: „A Messiás Allah fia”. Ez az, amit a szájukkal mondanak, utánozva azokat, akik előttük hitetlenek voltak. Allah pusztítsa el őket! Mennyire meg vannak tévedve!
A rabbijaikat és a szerzeteseiket, és a Messiást, Mária fiát választották uraiknak Allahon kívül. És nem parancsoltatott nekik más, mint hogy az Egyetlen Istenben higgyenek. Nincs más isten, csak Ő! Magasan felette áll annak, és mentes attól, amit társítanak mellé!
Ki akarják oltani Allah Fényét a szájukkal, a szavaikkal, de Allah elutasít mindent azon kívül, hogy tökéletesítse az Ő Fényét, még ha nem is tetszik a hitetleneknek.
Ő az, Aki elküldte a Küldöttét vezetéssel, és az igaz vallással, hogy felemelje azt minden más vallás fölé, még ha nem is tetszik a társítóknak.
Ti hívők! Bizony, a rabbik és a szerzetesek közül sokan felélik az emberek vagyonát hamissággal, és távol tartanak Allah útjától. És azok, akik felhalmozzák az aranyat és ezüstöt, és nem költik Allah útján, adj hírt nekik egy fájdalmas büntetésről.
A Napon, amikor felforrósíttatik majd a Pokol tüzében, és a homlokuk, az oldaluk és a hátuk meg lesz bélyegezve vele, és azt mondják nekik: „Ez az, amit felhalmoztatok magatoknak! Ízleljétek hát meg azt, amit felhalmoztatok!”
Bizony, a hónapok száma Allahnál tizenkét hónap Allah Könyvében, attól a naptól, amikor megteremtette az egeket és a földet. Ezekből négy tiltott. Ez a helyes vallás, ne vétkezzetek hát önmagatok ellen ezekben. És harcoljatok a társítókkal valamennyien együtt, ahogy ők is harcolnak ellenetek, valamennyien együtt. És tudjátok, hogy Allah az istenfélőkkel van.
Bizony, az elhalasztása a Tiltott Hónapnak, csak a hitetlenség növekedése, amely által tévútra vezettetnek azok, akik hitetlenek. Egyik évben megengedetté teszik, a másik évben tiltottá teszik, hogy kiigazítsák a számot, amit Allah tiltottá tett, és megengedetté teszik azt, amit Allah megtiltott. A gonosz cselekedeteik jónak tüntetnek fel nekik. De Allah nem vezeti a hitetleneket.
Ti hívők! Mi van veletek, hogy amikor azt mondják nektek, hogy menjetek előre Allah útján, ti szorosan tapadtok a földhöz? Elégedettek vagytok az evilági élettel a Túlvilág helyett? Pedig az evilági élet élvezete nagyon kevés a Túlvilághoz képest.
Ha nem mentek előre, Ő meg fog büntetni benneteket fájdalmas büntetéssel, és felcserél benneteket másokkal, és nem árthattok Neki semmiben. És Allah mindenek felett Hatalmas.
Ha nem segítitek őt, hát bizony, Allah megsegítette őt, amikor azok, akik hitetlenek, elűzték őt Mekkából, a második a kettő közül, amikor mindketten a barlangban voltak, azt mondta a társának: „Ne legyél szomorú! Allah velünk van.” Aztán Allah leküldte neki a Tőle származó nyugalmat, és megerősítette őt seregekkel, amelyeket nem láttatok, és a hitetlenek szavát tette a legalacsonyabbá, Allah Szavát pedig a legmagasabbá. És Allah Mindenható, Bölcs.
Menjetek előre, akár könnyűek (vagytok), akár nehezek, és küzdjetek Allah útján a vagyonotokkal és saját magatokkal. Ez jobb nektek, ha tudnátok!
Ha közeli haszon és könnyű utazás lett volna, bizonnyal követtek volna, de a távolság hosszú volt nekik. És megesküsznek Allahra: „Ha képesek lettünk volna, bizony kivonultunk volna veled!” Saját magukat pusztítják el, és Allah tudja, hogy bizony hazudnak.
Allah bocsásson meg neked! Miért adtál nekik engedélyt, amíg bizonyossá nem vált számodra, hogy kik az igazak, és tudtad, hogy kik a hazugok?
Akik hisznek Allahban és az Utolsó Napban, nem kérnék tőled felmentést, hogy vagyonukkal és életükkel küzdjenek. És Allah ismeri az istenfélőket.
Csak azok kérnek felmentést, akik nem hisznek Allahban és az Utolsó Napban, és akiknek a szíve kétségben van, és kétségükben haboznak.
És ha ki akartak volna vonulni, bizonyosan tettek volna rá előkészületeket. De Allahnak nem tetszett az, hogy kivonuljanak, ezért hátramarasztotta őket, és az mondatott nekik: „Üljetek azokkal, akik ülnek!”.
Ha kivonultak volna veletek, semmiben nem növeltek volna benneteket, csak a zűrzavarban, és azon igyekeztek volna köztetek, hogy széthúzást okozzanak. És vannak köztetek olyanok, akik hallgattak volna rájuk. És Allah ismeri a bűnösöket.
Bizony, ők már korábban is széthúzást kerestek, és összezavarták nektek a dolgokat, amíg eljött az igazság, és nyilvánvalóvá vált Allah parancsa, és nekik nem tetszett.
És van köztük olyan, aki azt mondja: „Adj nekem felmentést, és ne vess alá megpróbáltatásnak!” Bizony, megpróbáltatás alá estek. És bizony, a Pokol körülveszi a hitetleneket.
Ha jó ér téged, az elszomorítja őket, de ha nehézség sújt téged, azt mondják: „Mi már korábban gondoskodtunk az ügyünkről!” És örvendezve fordulnak el.
Mondd: „Nem ér minket semmi más, csak amit Allah elrendelt nekünk! Ő a mi Védelmezőnk! És Allahra hagyatkozzanak a hívők!”
Mondd: „Vajon valami mást vártok nekünk, mint a két legjobb dolog egyikét? Míg mi azt várjuk a ti számotokra, hogy Allah megbüntet benneteket egy Tőle származó büntetéssel, vagy a mi kezünk által. Hát várjatok csak, bizony, mi is várunk veletek.”
Mondd: „Költsetek önkéntesen vagy kényszerből, nem fogadtatik el tőletek. Bizony, ti bűnben megátalkodott nép vagytok!”
És semmi nem akadályozza meg az adományuk elfogadását, csak az, hogy nem hisznek Allahban és a Küldöttében, és nem jönnek az imára, csak lustán, és hogy nem költenek, csak kényszeredetten.
Hát ne nyűgözzön le a vagyonuk és a gyermekeik. Allah csak meg akarja büntetni őket ezekkel az evilági életben, és a lelkük úgy fog távozni, hogy hitetlenek.
És megesküsznek Allahra, hogy biztosan közületek valók, pedig nem közületek valók, hanem olyanok ők, akik félelemből cselekszenek.
Ha találhatnának valami menedéket, vagy egy barlangot, vagy egy rejtekhelyet, azonnal arra fordulnának, és bemenekülnének.
És vannak köztük olyanok, akik kritizálnak téged az adomány miatt. Ha kapnak belőle, akkor elégedettek, de ha nem kapnak belőle, akkor dühösek.
Bár elégedettek lettek volna azzal, amit Allah és a Küldötte adott nekik, és azt mondták volna: „Allah elegendő nekünk! Allah adni fog nekünk az Ő kegyéből, és a Küldötte is. Bizony, Allahhoz fordulunk a reményeinkkel.
Az adomány, csak a szegényeké, és a szükséget látóké, és azoké, akik begyűjtik, és a szívek megnyerésére, és a rabszolgák felszabadítására, és azoknak, akik adósságban vannak, és Allah útján, és az utazóknak, – kötelességként Allahtól. És Allah mindent Tudó, Bölcs.
És vannak köztük (a képmutatók között) olyanok, akik sértegetik a Prófétát, és azt mondják: „Ő (csak) fül, (csak meghallgat mindent). Mondd: „Fül a jóságra nektek. Hisz Allahban, és hisz a hívőknek. És kegyelem azoknak, akik hisznek közületek.” És azoknak, akik sértegetik Allah Küldöttét, fájdalmas büntetés jár.
Megesküsznek nektek Allahra, hogy a megelégedéseteket keressék. És Allahnak és a küldöttének több joguk van arra, hogy az ő megelégedésüket keressék, ha hívők.
Hát nem tudják, hogy aki szembeszáll Allahhal és a Küldöttével, annak a Pokol tüze jár, amiben örökké fog lakozni? Ez a hatalmas megaláztatás.
A képmutatók félnek, nehogy egy szúra leküldessen velük kapcsolatban, tájékoztatva arról, ami a szívükben van. Mondd: „Gúnyolódjatok csak, bizony, Allah előhozza majd azt, amitől féltek!”
És ha megkérdezed őket, biztosan azt fogják mondani: „Csak beszélgettünk és tréfálkoztunk!” Mondd: „Vajon Allah, és az ájái, és a Küldötte az, amin gúnyolódtatok?”
Ne hozzatok fel kifogásokat! Bizony, hitetlenek lettetek, miután hívők voltatok. Ha meg is bocsátunk egy csoportnak közületek, meg fogunk büntetni egy csoportot, mert bűnösök voltak.
A képmutató férfiak és a képmutató nők egymástól valók. Azt parancsolják meg, ami helytelen, és megtiltják, ami helyes, és összezárják a kezüket. Elfelejtik Allahot, ezért Allah is elfelejti őket. Bizony, a képmutatók megátalkodottak a bűnben.
Allah a Pokol tüzét ígérte a képmutató férfiaknak és a képmutató nőknek és a hitetleneknek, abban fognak lakozni örökké. Elegendő az nekik. Allah megátkozta őket, és maradandó büntetés jár nekik.
Mint azok, akik előttetek voltak: nagyobbak voltak nálatok az erejüket tekintve, és bőségesebben vagyonban és gyermekeikben. Hát élvezték a részüket, és ti is élvezitek a részeteket, ahogy azok, akik előttetek voltak, élvezték a részüket, és felesleges beszédbe bonyolódtok, amilyenbe ők is bonyolódtak. Ők azok, akiknek a cselekedetei haszontalanok ebben a világban és a Túlvilágon is, és ők azok, akik vesztesek.
Hát nem jutott el hozzátok azoknak a híre, akik előttük voltak – Noé népe, és Ád és Thamúd, és Ábrahám népe, és Midian társai (lakói), és a felfordított városok? A Küldötteik eljöttek hozzájuk nyilvánvaló bizonyítékokkal. És Allah nem volt igazságtalan velük, ők voltak igazságtalanok saját magukkal.
A hívő férfiak és a hívő nők egymás közeli barátai. Megparancsolják azt, ami helyes, és megtiltják azt, ami helytelen, megtartják az imát, megadják a zakátot, és engedelmeskednek Allahnak és a Küldöttének. Ők azok, akiknek Allah meg fog irgalmazni. Bizony, Allah Mindenható, Bölcs.
Allah a hívő férfiaknak és a hívő nőknek kerteket ígért, amelyek alatt folyók folynak, abban fognak lakozni örökké, és szép hajlékokat az Éden kertjében. De Allah megelégedése jobb ennél. Ez a hatalmas siker.
Próféta! Küzdj a hitetlenek és a képmutatók ellen, és legyél kemény velük! És az ő hajlékuk a Pokol, és nyomorúságos úti cél az!
Megesküsznek Allahra, azzal kapcsolatban, amit mondtak, pedig bizony a hitetlenség szavát mondták. És hitetlenek voltak miután muszlimok lettek, és azt tervezték, amit nem tudtak elérni. És nem találtak más okot, mint hogy Allah és a Küldötte meggazdagította őket a kegyéből. És ha bűnbánatot tanúsítanak, az jobb nekik, ám ha elfordulnak, Allah fájdalmas büntetéssel fogja megbüntetni őket ebben a világban és a Túlvilágon. És nincs senki a földön, aki a védelmezőjük és a segítőjük lenne.
És van köztük olyan, aki egyezséget kötött Allahhal: „Ha ad nekünk a kegyéből, bizony, adakozni fogunk, és bizony, az igazak között leszünk!”
De amikor Ő adott nekik a kegyéből, szűkmarkúak voltak vele, elfordultak, távol tartva magukat.
Ezért Ő megbüntette őket, képmutatással a szívükben, addig a napig, amíg találkoznak Vele, mert megszegték az ígéretüket, amit Allahnak tettek, és hazudtak.
Hát nem tudják, hogy Allah ismeri a titkaikat, és a titkos beszélgetéseiket, és hogy Allah a láthatatlan dolgok Tudója?
Akik kritizálják a hívők közül azokat, akik készségesen adakoznak, az adományaik miatt, és azokat, akik nem találnak semmit, csak a saját képességeik határain belül, ezért kigúnyolják őket – Allah őket fogja a gúny tárgyává tenni, és fájdalmas büntetés jár nekik.
Kérj bocsánatot számukra, vagy ne kérj bocsánatot számukra, egyre megy. Ha hetvenszer kérnél is bocsánatot számukra, Allah nem fog megbocsátani nekik. Ez azért van, mert nem hittek Allahban és a Küldöttében, és Allah nem vezeti a bűnben megátalkodottakat.
Azok, akik hátramaradtak, örvendeztek annak, hogy hátramaradtak Allah Küldöttétől, és nem tetszett nekik, hogy vagyonukkal és életükkel Allah útján küzdjenek. És azt mondták: „Ne vonuljatok ki a hőségben!” Mondd: „A Pokol tüze forróbb!” Bárcsak megértenék!
Hát hadd nevessenek egy kicsit, és majd sokat fognak sírni, fizetségül azért, amit megkerestek.
Aztán, ha Allah visszahoz téged egy csoportjukhoz, és engedélyt kérnek tőled, hogy kivonulhassanak veled, mondd: „Soha nem fogtok kivonulni velem, és nem fogtok velem harcolni semmilyen ellenség ellen. Bizony, első alkalommal elégedettek voltatok azzal, hogy üljetek, üljetek hát most is azokkal, akik hátramaradnak.”
És soha ne imádkozz egyikükért sem, aki meghal közülük, és ne állj a sírjánál. Bizony, ők nem hittek Allahban és a Küldöttében, és úgy haltak meg, hogy megátalkodottak voltak a bűnben.
És ne nyűgözzenek le a vagyonuk és a gyermekeik. Allah csak meg akarja büntetni őket általuk ebben a világban, és hogy a lelkük úgy távozzon el, hogy hitetlenek.
És amikor egy szúra leküldetett, hogy higgyenek Allahban és küzdjenek a  Küldötte oldalán, a vagyonosak közülük az engedélyedet kérték, és azt mondták: „Hagyj minket azokkal lenni, akik ülnek!”
Elégedettek voltak azzal, hogy azokkal legyenek, akik hátramaradtak, és a szívük lepecsételtetett, és ezért nem értettek.
De a Küldött és azok, akik hittek vele, küzdöttek a vagyonukkal és az életükkel. Nekik jó dolgok járnak, és ők azok, akik sikeresek.
Allah kerteket készített nekik, amelyek alatt folyók folynak, abban fognak lakozni örökké. Ez a hatalmas siker.
És azok, akik kifogásokat hoztak fel a sivatagi arabok közül, eljöttek engedélyt kérni, hogy otthon maradhassanak, és azok, akik hazudtak Allahnak és a küldöttének, ültek. Fájdalmas büntetés fogja sújtani azokat közülük, akik hitetlenek.
Nem terheli vád a gyengét, vagy a beteget, vagy azokat, akik nem találtak semmit, amit költhetnének, ha őszintén hűségesek Allahhoz és a Küldöttéhez. Nem lehet (vád) a jótevők ellen semmilyen módon. És Allah Megbocsátó, Irgalmas.
És azokon sem, akiknek, mikor eljöttek hozzád, hogy vidd őket magaddal, azt mondtad: „Nem találok nektek semmit, amin elvihetnélek!” És visszafordultak, és a szemükből folytak a könnyek a szomorúságtól, hogy nem találnak semmit, amiből költhetnének.
A vád csak azokat illeti, akik az engedélyedet kérik, hogy hátramaradjanak, pedig gazdagok. Elégedettek azzal, hogy azokkal legyenek, akik hátramaradtak, és a szívük lepecsételtetett, és ezért nem tudják.
Kifogásokat hoznak fel nektek, amikor visszatértek hozzájuk. Mondd: „Ne hozzatok fel kifogásokat, nem fogunk hinni nektek! Bizony, Allah tájékoztatott minket rólatok. És Allah látni fogja a cselekedeteiteket, és a Küldötte is. Aztán visszavitettek a láthatatlan és a látható Ismerőjéhez, és Ő tájékoztatni fog arról, amit cselekedtetek.
Megesküsznek nektek Allahra, amikor visszatértek hozzájuk, hogy elforduljatok tőlük. Hát forduljatok el tőlük! Bizony, ők tisztátalanok. És a hajlékuk a Pokol, fizetségként azért, amit megkerestek.
Megesküsznek nektek, hogy elégedettek legyetek velük. De ha ti elégedettek vagytok is velük, bizony, Allah nem elégedett a bűnben megátalkodott néppel.
A sivatagi arabok a legerősebbek a hitetlenségben és a képmutatásban, és valószínűbb, hogy nem ismerik a határokat, amelyeket Allah kinyilatkoztatott a Küldöttének. És Allah mindent tud, Bölcs.
És a sivatagi arabok között vannak olyanok, akik veszteségnek tekintik azt, amit költenek, és azt várják, hol balszerencse érjen benneteket. Őket fogja rossz érni. És Allah mindent hall, mindent tud.
És a sivatagi arabok között vannak olyanok, akik hisznek Allahban és az Utolsó Napban, és amit költenek, azt az Allahhoz való közeledés eszközének tekintik, és a Küldött áldásainak. Valóban a közeledés módja-e ez nekik? Allah bebocsátja őket az Ő kegyelmébe. Bizony, Allah Megbocsátó, Irgalmas.
És akik elsőként felvették az Iszlámot, a muhadzsirek, és az anszárok közül, és akik követték őket a jóságban – Allah elégedett velük, és ők elégedettek Vele. És Ő kerteket készített nekik, amelyek alatt folyók folynak, abban fognak lakozni örökké. Az a hatalmas siker.
És azok között, akik körülöttetek vannak a sivatagi arabok közül, vannak képmutatók, és Medina népéből is, akik kitartanak a képmutatásban. Ti nem ismeritek őket, de Mi ismerjük őket. Kétszer fogjuk megbüntetni őket, aztán egy hatalmas büntetésbe vitetnek vissza.
És vannak mások, akik beismerték a bűneiket. A jócselekedetet egy másikkal keverték, ami gonosz. Talán Allah bűnbocsánattal fordul hozzájuk. Bizony, Allah Megbocsátó, Irgalmas.
Vegyél a vagyonukból adományt, hogy megtisztítsd és tisztává tedd őket általa, és fohászkodj értük! Bizony, a te fohászod megkönnyebbülés számukra. És Allah mindent hall, mindent tud.
Hát nem tudják, hogy Allah az, Aki elfogadja a bűnbánatot szolgáitól, és átveszi az adományt? És hogy Allah a bűnbánat Elfogadója, az Irgalmas.
És mondd: „Cselekedjetek! Allah látni fogja a cselekedeteiteket, és a Küldötte, és a hívők is. És visszavittetek a látható és Láthatatlan Ismerőjéhez, és Ő tájékoztatni fog arról, amit cselekedtetek.
És vannak mások, akik várnak Allah Parancsára – hogy megbünteti-e őket, vagy kegyelemmel fordul hozzájuk. És Allah mindent tud, Bölcs.
És azok, akik mecsetet építettek azért, hogy ártalmat és hitetlenséget okozzanak, és széthúzást a hívők között, és állomáshelyül azoknak, akik hadat viseltek Allahhal és a Küldöttével korábban. És bizony megesküsznek: „Nem akartunk mást, csak jót!” És Allah a Tanú rá, hogy bizony hazugok.
Soha ne állj abban. Annak a mecsetnek, amely az istenfélelemre alapíttatott az első naptól kezdve, nagyobb joga van arra, hogy felállj benne az imára. Abban férfiak vannak, akik szeretik megtisztítani magukat. És Allah szereti azokat, akik megtisztítják magukat.
Az jobb-e, aki az Allahtól való félelemre és az Ő megelégedésére alapozza az épületét, vagy az, aki egy leomlani készülő szirt szélére alapozza az épületét, hogy az vele együtt a Pokol tüzébe omlik? És Allah nem vezeti a bűnösöket (igazságtalanokat).
Az épületük, amit építettek nem szűnik meg a kétség forrásának lenni a szívükben, amíg a szívük darabokra nem vágatik. Allah  mindent Tudó, Bölcs.
Bizony, Allah megvásárolta a hívőktől saját magukat és a vagyonukat, azon az áron, hogy a Paradicsom az övék lesz. Harcolnak Allah útján, ölnek és megöletnek. Igaz ígéret, ami köti Őt, a Tórában, az Evangéliumban és a Koránban. És ki lehetne igazabb az ígéretéhez, mint Allah? Örvendjetek hát az alkunak, amit vele kötöttetek. Ez a hatalmas siker!
Akik bűnbánattal fordulnak, akik imádkoznak, akik hálát adnak, akik böjtölnek, akik meghajolnak, akik leborulnak, akik megparancsolják azt, ami helyes, és megtiltják azt, ami helytelen, azok, akik betartják az Allah által kijelölt határokat. És mondj jó hírt a hívőknek!
Nem való az a Prófétának, és azoknak, akik hisznek, hogy bocsánatot kérjenek azok számára, akik társítók voltak, még ha közeli rokonok is, miután nyilvánvalóvá vált számukra, hogy ők a Pokoltűz társai.
És Ábrahám bocsánatkérése az apja számára csak egy ígéret miatt volt, amit neki tett. De amikor nyilvánvalóvá vált számára, hogy Allah ellensége volt, elkülönítette magát tőle. Bizony, Ábrahám jószívű volt, hosszú türelmű.
És Allah nem enged tévelygésbe egy népet, miután vezette őket, amíg egyértelművé nem tette nekik, hogy mitől óvakodjanak. Bizony, Allah mindenek Tudója.
Bizony, Allahé az egek és a föld uralma. Ő ad életet, és Ő küld halálba. És nincs Allahon kívül védelmezőtök vagy segítőtök.
Bizony, Allah megbocsátással fordult a Prófétához, és a muhadzsirekhez és az anszárokhoz, akik követték őt a nehézség órájában, miután közülük egy csoport szíve csaknem eltért. Aztán Ő bűnbocsánattal fordult hozzájuk. Bizony, Ő Kedves és Irgalmas hozzájuk.
És megbocsátással fordult a háromhoz is, akik hátramaradtak, míg a föld, bármilyen tágas is, összezsugorodott számukra, és összeszorult a szívük, és ráébredtek, hogy Allahtól nincs máshol menedék, csak Nála. Aztán ő megbocsátással fordult feléjük, hogy megbánhassák a bűnüket. Bizony, Allah a bűnbánat Elfogadója, Irgalmas.
Ti hívők! Féljétek Allahot, és legyetek az igazakkal!
Nem volt való az Medina népének és azoknak, akik körülöttük voltak a sivatagi arabok közül, hogy hátramaradjanak Allah Küldötte után, vagy hogy jobban szeressék saját magukat nála. Ez azért van, mert nem kínozhatja őket a szomjúság, vagy a fáradság vagy az éhség Allah útján, és egyetlen lépést sem tehetnek, amely feldühítené a hitetleneket, és nem okozhatnak semmilyen kárt az ellenségnek anélkül, hogy fel ne jegyeztetnék az nekik egy jócselekedetként. Bizony, Allah nem engedi elveszni a jótevők jutalmát.
És nem költenek semmilyen összeget adományként, kicsit vagy nagyot, vagy nem kelnek át úgy egy völgyön, hogy fel ne jegyeztetne nekik, hogy Allah megjutalmazza őket a legjobbal azért, amit cselekedtek.
És nem szükséges az a hívőknek, hogy mind együtt kivonuljanak egy hadjáratra vagy csatára. Ha minden csoportból csak egy csapat vonul ki, tudást szerezhetnek a vallásban, hogy emlékeztethessék a népüket arra, és a vallás szabályairól, mikor visszatérnek hozzájuk, hogy óvakodhassanak mindattól.
Ti hívők! Harcoljatok a hitetlenek ellen, akik közel vannak hozzátok, és találjanak keménynek benneteket! És tudjátok, hogy Allah az istenfélőkkel van!
És bármikor, ha leküldetik egy szúra, van köztük, aki azt mondja: „Melyikőtöket erősítette ez a hitében?” Azokat, akik hisznek, megerősíteti a hitükben, és ők örvendeznek.
De azok, akiknek a szívében betegség van – nekik tisztátalanságot ad a tisztátalanságukhoz. És meghalnak, amíg még hitetlenek.
Hát nem látják, hogy minden évben egyszer vagy kétszer próbára vannak téve? És mégsem tanúsítanak bűnbánatot, és nem emlékeznek meg.
És amikor egy szúra leküldetik, egymásra néznek: „Lát benneteket valaki?” Aztán elfordulnak. Allah elfordította a szívüket, mert olyan nép ők, amely nem ért.
Bizony, eljött hozzátok egy Küldött saját magatok közül. Elszomorító és nehéz neki, amit elszenvedtek, törődik veletek, a hívőkhöz kedves és irgalmas.
De ha elfordulnak mondd: „Elegendő nekem Allah. Nincs más isten, csak Ő! Rá hagyatkozom, és Ő a Hatalmas Trón Ura.”
Alif Lám Ra. Ezek a bölcs Könyv ájái.
Csodálkoznak az emberek azon, hogy kinyilatkoztatást küldünk egy közülük való férfinak: „Figyelmeztesd az embereket, és mondj jó hírt azoknak, akik hisznek, hogy tiszteletre méltó helyük lesz Uruknál!”? A hitetlenek azt mondják: „Bizony, ez nyilvánvalóan varázsló!”
Bizony, a ti Uratok Allah, Aki megteremtette az egeket és a földet hat nap alatt, aztán a Trónra emelkedett, az ügyeket rendezve. Nincs közbenjáró, csak az Ő engedélyével. Ez Allah, a ti Uratok, szolgáljátok hát Őt! Hát nem emlékeztek meg?
Hozzá fogtok mind visszatérni. Allah ígérete igaz. Bizony, Ő hozza létre a teremtést a semmiből, aztán megismétli, hogy igazsággal megjutalmazza azokat, akik hisznek és jókat cselekszenek. De akik hitetlenek, nekik forró víz jár italként, és fájdalmas büntetés, mert hitetlenek voltak.
Ő az, aki a Napot sugárzó fénnyé tette, a Holdat pedig visszavert fénnyé. És fázisokat jelölt ki neki, a Holdnak, hogy tudjátok az évek számát és a számon tartást. Allah nem teremtette azt másként, mint igazsággal. Részletesen megmagyarázzuk az ájákat azoknak, akik tudnak.
Bizony, az éjszaka és a nappal váltakozásában, és mindabban, amit Allah teremtett az egekben és a földön, jelek vannak a népnek, amely istenfélő.
Bizony, azok, akik nem remélik a Velünk való találkozást, és elégedettek az evilági élettel, és megnyugszanak benne, és azok, akik nem törődnek a Mi ájáinkkal,
ők azok, akiknek a Tűz lesz a menedékük azért, amit megkerestek.
Bizony, akik hisznek, és jót cselekszenek, Uruk vezeti őket a hitük által. Alattuk majd folyók folynak, a Gyönyörűség Kertjeiben.
A fohászuk ott majd azt lesz: „Mindenek felett magasztos és minden hiányosságtól mentes Allah!” És a köszöntésük ott „Békesség!” lesz. És a fohászuk vége az lesz: „Dicsőség és hála Allahnak, a Világok Urának!”
És ha Allah úgy siettetné a rosszat az embereknek, ahogy ők (az emberek) a jót siettetik, akkor bizony a határidejük már letelt volna. De hagyjuk azokat, akik nem remélik a Velünk való találkozást a tévelygésükben, vakon bolyongva.
És amikor nehézség éri az embert, Hozzánk fohászkodik az oldalán fekve, ültében vagy álltában. De amikor eltávolítjuk tőle a nehézséget, úgy megy tovább, mintha sosem fohászkodott volna Hozzánk az őt ért nehézség miatt. Így tüntetjük fel szépnek az, amit tesznek, a tékozlók szemében.
És bizony, elpusztítottuk az előttetek volt generációkat, amikor bűnt követtek el, és a Küldötteik eljöttek hozzájuk nyilvánvaló bizonyítékokkal, és ők nem hittek. Így fizetünk meg a bűnben megátalkodottaknak.
Aztán örökösökké tettünk benneteket a földön, hogy láthassuk, hogyan cselekszetek.
És amikor a Mi ájáink nyilvánvaló bizonyítékként olvastatnak nekik, azok, akik nem remélik a Velünk való találkozást, azt mondják: „Hozz nekünk egy másik Koránt, ezen kívül, vagy változtasd meg!” Mondd: „Nem való az nekem, hogy megváltoztassam a saját elhatározásomból. Csak azt követem, ami leküldetett nekem. Bizony, ha engedetlen lennék Uram iránt, félném egy Hatalmas Nap büntetését!”
Mondd: „Ha Allah úgy akarta volna, nem olvastam volna ezt nektek, és nem ismertettem volna meg veletek. Bizony, közöttetek éltem előtte egy életen át. Hát nem használjátok az eszeteket?”
És ki követ el nagyobb igazságtalanságot, mint aki hazugságot talál ki Allah ellen, vagy meghazudtolja az Ő ájáit? Bizony, a bűnösök nem jutnak sikerre.
És mást imádnak Allahon kívül, olyasmit, ami nem árt és nem használ nekik, és azt mondják: „Ezek a mi közbenjáróink Allahnál!” Mondd: „Ti tájékoztatjátok Allahot olyasmiről, amiről Ő nem tud az egekben és a földön? Ő felette áll és magasztos afelett, amit társítanak mellé.
És az emberiség nem volt más, mint egyetlen közösség, aztán összekülönböztek. És ha nem lett volna egy korábbi szó Uradtól, már el lettek volna bírálva azzal kapcsolatban, amiben különböztek.
És azt mondják: „Miért nem küldetik le hozzá egy jel az Urától?” Mondd: „A Láthatatlan egyedül Allahé. Hát várjatok, bizony, én is veletek vagyok azok közt, akik várnak!”
És amikor engedjük, hogy az emberek megízleljék a kegyelmet , miután nehézség érte őket, lám, cselt próbálnak szőni az ájáink ellen! Mondd: „Allah gyorsabb a tervezésben!” Bizony, a Hírnökeink (az angyalok) felírják azt, amit terveztek.
És Ő az, Aki lehetővé teszi nektek, hogy a szárazföldön és a tengeren utazzatok, amíg, ha a hajókon vagytok, és azok jó széllel hajóznak, és az utasaik örvendeznek annak, jön egy viharos szél, és a hullámok feléjük jönnek minden irányból, és azt gondolják, hogy körülvették őket. Allahhoz fohászkodnak, őszinte, kizárólagos hittel Neki ajánlva a vallást: „Ha megmentesz minket ebből, bizony, a hálásak között leszünk!”
De amikor Ő megmenti őket, lám, jogtalanul lázadnak a földön! Emberek! A lázadásotok csak önmagatok ellen van! Megvan számotokra az evilági élet élvezete, de aztán Hozzánk tértek vissza, és tájékoztatunk benneteket arról, amit cselekedtetek.
Az evilági élet példája csak olyan, mint a víz, amit leküldtünk az égből, és elnyelik a föld növényei, amiből az emberek és a jószágok esznek, amíg, mikor a föld felölti díszeit, és megszépül, és a népe azt gondolja, hogy hatalmuk van fölötte, eljön hozzá a Mi parancsunk éjjel vagy nappal, és olyanná tesszük, mintha learatott tarló lenne, mintha nem is virágzott volna tegnap. Így magyarázzuk meg az ájákat azoknak, akik elgondolkodnak.
És Allah a Béke Házába hív, és vezeti azt, akit Ő akar, az egyenes útra.
Azoknak, akik jót cselekszenek, a legszebb jár, és még több. Sem por, sem szégyen nem fogja beborítani az arcukat. Ők a Paradicsom társai, abban fognak lakozni örökké.
És azok, akik rossz cselekedeteket szereznek, a fizetsége a rossztettnek az, ami azzal egyenértékű, és megaláztatás borítja majd be őket. Nem lesz senki védelmezőjük Allahtól. Olyan lesz az arcuk, mintha az éjszaka sötétje borítaná be. Ők azok, akik a Tűz társai, abban fognak lakozni örökké.
És azon a napon össze fogjuk gyűjteni őket mind, és azt mondjuk azoknak, akik társítottak: „(Maradjatok) a helyeteken, ti és a társaitok!” Aztán elválasztjuk őket, és a társaik azt mondják: „Nem minket imádtatok!
Allah elegendő Tanú köztünk és köztetek, hogy mi nem voltunk figyelmetlenek a ti istenszolgálatotokkal kapcsolatban!”
Ott minden lélek megtapasztalja azt, amit korábban cselekedett. Aztán Allahhoz vitetnek vissza, a jogos Urukhoz, és nem találják majd meg azt, amit kitaláltak.
Mondd: „Ki gondoskodik rólatok az égből, és a földből? És ki uralja a látást és a hallást? És ki hozza elő az élőt a halottból, és a halottat az élőből? És ki irányítja a parancsot?” És azt fogják mondani: „Allah.” És mondd: „Hát akkor nem akarjátok félni őt?”
Mert ez Allah, a ti jogos Uratok. Hát mi lehet az igazságon túl, mint tévelygés? Hogyan fordulhattok hát el?
Így igazolódott be Urad szava azokra, akik megátalkodtak a bűnben, hogy ők bizony nem hittek.
Mondd: „Van-e a társaitok közül, olyan, aki a semmiből létrehozza a teremtést, és aztán megismétli azt?” Mondd: „Allah hozza létre a teremtést, és Ő ismétli meg. Hogyan lehettek hát megtévesztve?
Mondd: „Van-e a társaitok között, olyan, aki az igazságra vezet?” Mondd: „Allah vezet az igazságra. Hát akkor az méltóbb-e arra, hogy kövessék, aki az igazságra vezet, mint az, aki nem vezet, hacsak nincs vezetve ő is? Hát akkor, mi van veletek? Hogy is ítélkezhettek?”
És a legtöbben nem követnek mást, csak feltételezéseket. Bizony, a feltételezés nem használ semmit az igazság ellen. Bizony, Allah tudja, amit cselekszenek.
Nem lehetséges az, hogy ezt a Koránt létrehozhatta volna bárki is Allahon kívül. Hanem megerősítése annak, ami előtte volt, és a Könyv részletes magyarázata, nincs kétség benne, a Világok Urától.
Azt mondják: „Csupán kitalálta azt!” Mondd: „Akkor hozzatok egy hozzá hasonló szúrát, és hívjátok segítségül, akit tudtok, Allahon kívül, ha igazak vagytok!”
Nem, azt tagadják, amit nem tudnak felfogni tudásukkal, és aminek a magyarázata még nem érte el őket. Így tagadtak azok is, akik előttük voltak. Hát nézd, milyen lett az igazságtalanok vége!
És vannak köztük olyanok, akik hisznek benne, és vannak köztük olyanok, akik nem hisznek benne. A te Urad ismeri azokat, akik romlást okoznak.
És ha meghazudtolnak téged, mondd: „Nekem megvannak a saját cselekedeteim, és nektek a ti cselekedeteitek. Ti ártatlanok vagytok abban, amit én teszek, és én ártatlan vagyok abban, amit ti tesztek.”
És vannak köztük olyanok, akik hallgatnak téged. De elérheted-e, hogy a süketek halljanak, ha ők nem használják az eszüket?
És vannak köztük olyanok, akik rád néznek. De vezetheted-e a vakokat, ha ők nem látnak?
Bizony, Allah nem igazságtalan az emberekkel semmiben – az emberek azok, akik igazságtalanok saját magukkal.
És azon a Napon, amikor majd összegyűjti őket, olyan lesz, mintha nem maradtak volna, csak a nap egyetlen óráját. Bizony, el lesznek veszve azok, akik tagadták az Allahhal való találkozást, és nem voltak vezetve.
És akár megmutatunk neked valamennyit abból, amit nekik  ígértünk, vagy a halálba küldünk téged, , Hozzánk fognak visszatérni, és akkor Allah lesz a Tanú arra, hogy mit cselekedtek.
És minden közösségnek van Küldötte. És amikor eljön a Küldöttük, igazsággal lesz ítélve közöttük, és nem történik velük igazságtalanság.
És azt mondják: „Mikor lesz ez az ígéret, ha igazak vagytok?”
Mondd: „Nincs hatalmam saját magamnak bármi ártalomra vagy haszonra, kivéve, ha Allah akarja. Minden közösségnek megvan a határideje. Amikor elérik a határidejüket, nem késleltethetik egyetlen órával sem, és nem hozhatják előre sem.”
Mondd: „Elgondolkodtatok rajta (szó szerint: nem láttátok-e), hogy ha az Ő büntetése eljönne rátok éjszaka vagy nappal, melyik részét siettetnék akkor a bűnösök?
Vajon mikor majd valóban megtörtént: „Hisztek benne most? És korábban siettetni akartátok!”
Akkor azt fogják mondani azoknak, akik bűnösök voltak: „Ízleljétek meg az örökké tartó büntetést! Kaptok-e fizetséget bármi másért, mint amit megkerestetek?”
És azt kérik, hogy tájékoztasd őket: „Igaz ez?” Mondd: „Igen, az Uramra! Bizony, ez az igazság, és nem menekülhettek tőle.”
És ha minden léleknek, amely bűnös volt, az övé lenne mindaz, ami a földön van, felajánlaná, hogy kiválthassa vele magát, és titokban tartják a megbánásukat, amikor látják a büntetést. De igazsággal lesznek megítélve, és nem lesznek velük igazságtalanok.
Vajon Allahé-e minden, ami az egekben és a földön van? Vajon Allah ígérete igaz? De a legtöbben nem tudják.
Ő ad életet és Ő küld a halálba, és Hozzá fogtok visszatérni.
Emberek! Tanács, jött el hozzátok Uratoktól, és gyógyulás arra, ami a kebletekben van, és vezetés és kegyelem a hívőknek.
Mondd: „Allah kegyének és a kegyelmének – annak örvendezzenek!” Ez jobb, mint amit felhalmoznak.
Mondd: „Láttátok-e azt, amit Allah leküldött nektek az ellátásból, és ti megengedetté vagy tiltottá tettétek? Mondd: „Allah adott engedélyt nektek, vagy kitaláltok Allah ellen?”
És mit gondolnak azok, akik hazugságokat találtak ki Allah ellen, az Ítélet Napján? Bizony, Allah tele van kegyességgel az emberek iránt, de a legtöbben nem hálásak.
És nem lehetsz semmilyen helyzetben, nem olvashatsz semmit a Koránból, és nem cselekedhetsz semmilyen cselekedetet úgy, hogy ne Mi ne lennénk Tanú feletted, amikor azt teszed. És nem kerüli el Uradat (az Ő figyelmét) egy porszemnyi súly sem a földön és az egekben, vagy bármi annál kisebb vagy nagyobb, anélkül, hogy benne ne lenne egy nyilvánvaló feljegyzésben.
Hát nem bizonyos-e, hogy Allah barátai, ők nem fognak félni, és nem lesznek szomorúak?
Akik hisznek, és istenfélők,
nekik jó hírek vannak az evilági életben és a Túlvilágon. Allah szavában nem lehet változás. És ez a hatalmas siker.
És ne szomorítson el a beszédük. Bizony, minden méltóság Allahé! Ő a mindent Halló, mindent Tudó.
Vajon nem Allahé-e mindenki, aki az egekben és mindenki, aki a földön van. És mit követnek azok, akik Allahon kívül máshoz fohászkodnak, társakat állítva Neki? Csak feltételezéseket követnek, és csak találgatnak.
Ő az, Aki az éjszakát alkotta nektek, hogy pihenhessetek benne, és a nappalt, hogy a dolgokat láthatóvá tegye. Bizony, ebben jelek vannak azoknak, akik hallanak.
Azt mondják: „Allah fiat vett magához”. Dicsőség Neki! Ő az, Aki Gazdag. Övé mindaz, ami az egekben van, és mindaz, ami a földön van. Nincsen semmi bizonyítékotok erre. Vajon azt mondjátok Allahról, amit nem tudtok?
Mondd: „Bizony, azok, akik hazugságot találnak ki Allah ellen – ők nem lesznek sikeresek.”
Élvezet ebben a világban, aztán Hozzánk lesz a visszatérésük, aztán megízleltetjük velük a szigorú büntetést, mert hitetlenek voltak.
És mondd el nekik a Noéra vonatkozó híreket, amikor azt mondta a népének: „Ha a maradásom, és az hogy, Allah ájáira emlékeztetlek benneteket, nehéz nektek, akkor én Allahra hagyatkozom! Gyűjtsétek hát össze az ügyeteket, és azokat, akiket társítotok! Aztán ne legyen kétség a tervetekben. Aztán hajtsátok végre ellenem, késlekedés nélkül.
De ha elfordultok, hát én nem kértem tőletek semmi fizetséget! Az én jutalmam csak Allahtól van, és az parancsoltatott nekem, hogy tartozzam a muszlimok közé.”
De ők meghazudtolták őt, ezért Mi megmentettük őt és azokat, akik vele együtt (hittek), a bárkában, és őket tettük örökösökké, és vízbe fullasztottuk azokat, akik tagadták az ájáinkat. Lásd hát, milyen volt a vége azoknak, akiket figyelmeztettek!
Aztán utána Küldötteket küldtünk a népeikhez, és eljöttek hozzájuk nyilvánvaló bizonyítékokkal. De ők nem hittek abban, amit előtte tagadtak. Így pecsételjük le azoknak a szívét, akik túllépik a határokat.
Aztán, utánuk, elküldtük Mózest és Áront Fáraóhoz és a vezéreihez a jeleinkkel, de ők fennhéjázók és bűnben megátalkodott nép voltak..
És amikor eljött hozzájuk az igazság Tőlünk, azt mondták: „Bizony, ez nyilvánvaló varázslat!”
Mózes azt mondta: „Ezt mondjátok az igazságról, amikor eljött hozzátok? Hát varázslat ez? És nem jutnak sikerre a varázslók!”
Azt mondták: „Azért jöttél hozzánk, hogy elfordíts minket attól, amin az ősapáinkat találtuk, hogy ti ketten nagyságra tehessetek szert a földön? És mi nem hiszünk nektek!”
És Fáraó azt mondta: „Hozzatok hozzám minden tanult varázslót!”
És amikor a varázslók jöttek, Mózes azt mondta nekik: „Dobjátok, amit dobni akartok!”
Aztán, amikor dobtak, Mózes azt mondta: „Amit ti hoztatok, az csak varázslat. Bizony, Allah megsemmisíti azt. Bizony, Allah nem juttatja sikerre azoknak a cselekedeteit, akik romlást terjesztenek!
És Allah beteljesíti az igazságot az Ő szavaival, még ha nem is tetszik ez a bűnösöknek.”
És senki nem hittek Mózesnek, kivéve egy kevesen a népe leszármazottai közül, a Fáraótól és a vezéreitől való félelem miatt, nehogy üldözzék őket. Fáraó zsarnok volt a földön, és azok közé tartozott, akik túlzásokat követnek el.
És Mózes azt mondta: „Népem! Ha hisztek Allahban, akkor hagyatkozzatok Rá, ha muszlimok vagytok!”
És azt mondták: „Allahra hagyatkozunk. Urunk! Ne tegyél minket próbatétellé a bűnösök népének.
És a Te kegyelmed által ments meg minket a hitetlenektől!”
És azt sugalltuk Mózesnek és a testvérének: „Telepítsétek le a népeteket Egyiptomban házakban, és tegyétek a házaitokat imahellyé (imairánnyá), és tartsátok meg az imát, és mondj jó hírt a hívőknek!”
És Mózes azt mondta: „Urunk! Bizony, Fáraónak és a vezéreinek ékességeket és vagyont adtál az evilági életben, Urunk, hogy félrevezethessenek. Urunk! Pusztítsd el a vagyonukat, és keményítsd meg a szívüket, hogy ne higgyenek, amíg nem látják a fájdalmas büntetést!”
Azt mondta: „Bizony, a fohászod megválaszoltatott. És ti ketten tartsatok ki az egyenes úton, és ne kövessétek azok útját, akik nem tudnak.”
És átvittük Izrael népét a tengeren, és Fáraó és a seregei követték őket lázadásban és ellenségességgel, amíg, amikor a fulladás legyőzte őt (Fáraót), azt mondta: „Hiszem, hogy nincs más isten, mint akiben Izrael népe hisz, és a muszlimok közé tartozom!”
„Most? Mikor bizony, korábban lázadtál, és azok közé tartoztál, akik romlást terjesztenek?”
Hát ezen a napon megmentjük a testedet, hogy jel legyél azoknak, akik utánad következnek. És bizony, az emberek közül sokan nem törődnek a jeleinkkel.
És bizony, letelepítettük Izrael népét egy valódi tiszteletre méltó településen, és elláttuk őket jó dolgokkal. És nem különböztek össze addig, amíg a tudás el nem jött hozzájuk. Bizony, Urad ítélni fog közöttük a Feltámadás Napján abban, amiben különböztek.
Hát ha kétségben vagy azzal kapcsolatban, amit leküldtünk neked, akkor kérdezd meg azokat, akik olvasták a Könyvet előtted. Bizony, az igazság jött el hozzád Uradtól, ne legyél hát a kételkedők között!
És ne tartozz azok közé, akik tagadják Allah ájáit, mert akkor a vesztesek között leszel.
Bizony, azok, akikkel kapcsolatban beigazolódott Urad szava, nem fognak hinni,
még ha eljönne is hozzájuk minden jel, amíg meglátják a fájdalmas büntetést.
Hát miért nem volt egyetlen város sem, amely hitt volna, hogy a hite használhatott volna neki, kivéve Jónás városát? Amikor hittek, eltávolítottuk tőlük a megalázó büntetést az evilági életben, és élvezeteket adtunk nekik még egy ideig.
És ha Urad úgy akarná, valamennyien hinnének, mind, akik a földön vannak. Hát úgy gondolod, hogy te kényszerítheted az embereket arra, hogy higgyenek?
És egyetlen lélek sem hihet, kivéve Allah engedelmével. És Ő tévelygést helyez azokra, akik nem használják az eszüket.
Mondd: „Figyeljétek meg mindazt, ami az egekben és a földön van!” De nem használnak a jelek és a figyelmeztetők a népnek, amely nem hisz.
Hát mire várnak, ha nem azoknak a napjaihoz hasonlóra, akik előttük múltak el? Mondd: „Akkor várjatok csak, bizony, én is veletek várok!”
Aztán, megmentjük a Küldötteinket és azokat, akik hisznek. Ekképpen kötelességünk az, hogy megmentsük a hívőket.
Mondd: „Emberek! Ha kétségben vagytok az én vallásommal kapcsolatban, hát én nem imádom azokat, akiket ti imádtok Allahon kívül. Hanem Allahot imádom, Aki a magához vesz benneteket. És az parancsoltatott nekem, hogy tartozzam a hívők közé.
És az parancsoltatott nekem: „Fordítsd arcodat a vallás felé, hanífként, és ne tartozz azok közé, akik társítanak Allah mellé az imádatban.
És ne fohászkodj Allahon kívül ahhoz, ami nem használ és nem is árt neked. Mert ha így tennél, akkor a bűnösök között lennél.”
És ha Allah nehézséggel sújt, senki nem távolíthatja azt el, csak Ő. És ha jót akar neked, senki nem fordíthatja el az Ő kegyességét. Arra küldi azt szolgái közül, akire Ő akarja. És Ő a Megbocsátó, az Irgalmas.
Mondd: „Emberek! Bizony, eljött hozzátok az igazság Uratoktól. És aki vezetve van, az csak saját magáért van vezetve. És aki tévelyeg, az csak ellene (a saját lelke ellen) tévelyeg. És én nem vagyok az ügyeitek rendezője.”
És kövesd azt, ami kinyilatkoztatott neked, és legyél türelmes, amíg Allah döntést hoz. És Ő a legjobb döntőbíró.
Alif Lám Ra. Ez a könyv, amelynek tökéletesek az ájái, és részletesen meg vannak magyarázva, attól, Aki Bölcs, mindent jól ismer.
„Ne szolgáljatok mást, csak Allahot! Bizony, én figyelmeztető és örömhírhozó vagyok Tőle hozzátok.”
És hogy: „Kérjétek Uratok bocsánatát, és forduljatok Hozzá bűnbánattal! Élvezeteket ad nektek egy kijelölt ideig az evilági életben, és mindenkinek, aki kegyes, az Ő kegyességét fogja juttatni. De ha elfordultok, akkor bizony féltelek benneteket egy Nagy Nap büntetésétől.
Allahhoz lesz a visszatérésetek, és Ő mindenek felett Hatalmas.”
Íme, hogy burkolják be a keblüket, hogy elrejtőzhessenek Tőle. Bizony, amikor eltakarják magukat a ruháikkal, Ő tudja azt, amit elrejtenek, és amit felfednek. Bizony, Allah tudja, hogy mi van a szívekben.
És nincs egyetlen mozgó teremtmény sem a földön, amelynek ne Allahtól lenne az ellátása. És Ő tudja a lakhelyét, és a nyugvóhelyét. Mindez egy nyilvánvaló feljegyzésben van.
És Ő az, aki megteremtette az egeket és a földet hat nap alatt – és a Trónja a víz felett volt – hogy próbára tehessen benneteket, hogy melyikőtök a legjobb a cselekedeteiben. De ha azt mondod: „Bizony, fel lesztek támasztva a halál után!”, azok, akik hitetlenek, bizonnyal azt mondják: „Nem más ez, mint nyilvánvaló varázslat!”
És ha késleltetjük tőlük a büntetést egy meghatározott ideig, azt mondják: „Mi késlelteti azt?” Kétségtelen, a Napon eljön hozzájuk, nem lesz elfordítva tőlük, és körbeveszi majd őket az, amin gúnyolódtak.
És ha ízelítőt adunk az embernek a kegyelmünkből, és aztán visszavonjuk tőle, bizony, kétségbeesik és hálátlan.
De ha ízelítőt adunk neki a kegyelmünkből, miután nehézség érte őt, bizony azt mondja: „Elhagytak engem a rossz dolgok!”. Bizony, ujjong és büszkélkedik.
Kivéve azok, akik türelmesek, és jókat cselekszenek, ők azok, akiknek megbocsátás és nagy jutalom jár.
És talán feladnád egy részét annak, ami leküldetett neked, és a szíved összeszorul miatta, mert azt mondják: „Miért nem küldetik le neki valami kincs, vagy miért nem jön vele egy angyal?” De te csak figyelmeztető vagy. És Allah az Őriző mindenek felett.
Vagy azt mondják: „Ő találta ki!” Mondd: „Hozzatok akkor tíz ehhez hasonló szúrát, amit kitaláltatok, és hívjatok segítségül akit csak akartok Allahon kívül, ha igazak vagytok!”
És ha nem válaszolnak neked, akkor tudd, hogy Allah tudásával lett kinyilatkoztatva, és hogy nincs más isten Rajta kívül. Hát nem vetitek-e alá magatokat?
Aki az evilági életet és az ékességeit kívánja, annak teljes egészében benne (az evilági életben) fizetünk meg a cselekedeteiért, és nem lesznek kisebbítve benne (az evilági jutalmukban).
Ők azok, akiknek nem jár semmi a Túlvilágon, csak a Tűz. És elpocsékolódik mindaz, amit benne (ebben a világban) tettek, és hiábavaló az, amit cselekedtek.
És (lehet-e hozzá hasonló) az, aki nyilvánvaló bizonyítékot követ Urától, és egy Tőle való tanú olvassa azt, és előtte volt Mózes Könyve, vezetésként és kegyelemként? Ők hisznek benne, de akik nem hisznek benne a csoportokból, azoknak a Tűz lesz a megígért gyülekezőhelye. Ne legyél hát kétségben felőle. Bizony, ez az igazság Uradtól, de a legtöbb ember nem hisz.
És ki igazságtalanabb, mint az, aki hazugságot talál ki Allah ellen? Ők Uruk elé vezettetnek majd, és a tanúk azt mondják: „Ők azok, akik hazudtak Uruk ellen!” Kétségtelen, Allah átka van a bűnösökön,
akik távol tartanak Allah útjától, és azt keresik, hogy ferdévé tegyék, és nem hisznek a Túlvilágban.
Nem lesznek képesek elmenekülni a földön, és nincs Allahon kívül védelmezőjük. És meg lesz kétszerezve nekik a büntetés. Nem voltak képesek hallani, és nem voltak képesek látni.
Ők azok, akik elveszejtették magukat, és elhagyta őket az, amit kitaláltak.
Kétségtelen, hogy a Túlvilágon ők lesznek a legnagyobb vesztesek.
Bizony, azok, akik hisznek, és jótetteket cselekszenek, és alázatosak Uruk előtt, ők a Paradicsom társai, abban fognak lakozni örökké.
A két csoport példája olyan, mint a vaké és süketé, és a látóé és hallóé. Vajon egyenlők-e ezek, ha összehasonlítjuk? Hát akkor nem emlékeztek meg?
És bizony, elküldtük Noét a népéhez: „Bizony, nyilvánvaló figyelmeztető vagyok nektek,
hogy ne szolgáljatok mást Allahon kívül. Bizony, féltelek benneteket egy fájdalmas Nap büntetésétől!”
És a vezetői azoknak, akik hitetlenek voltak a népéből, azt mondták: „Nem látunk téged másnak, mint hozzánk hasonló embernek. És nem látjuk, hogy követne más, mint a legalantasabbak közülünk, gondolkodás nélkül. Nem látunk bennetek semmi erényt felettünk. Nem! Azt gondoljuk, hazugok vagytok.
Azt mondta Noé: „Népem! Mit gondoltok, ha nyilvánvaló bizonyítékot követtem Uramtól, és Ő Tőle Magától való kegyelmet adott nekem, de előletek ez elfedetett – vajon kényszerítsünk, amikor pedig utáljátok?
És népem! Nem kérek én tőletek ezért semmi vagyont. Az én jutalmam nem mástól van, csak Allahtól. És nem fogom elűzni azokat, akik hívők lettek! Bizony, ők találkozni fognak Urukkal, de látom, hogy ti tudatlan nép vagytok.
És népem! Ki segítene nekem Allah ellen, ha elűzném őket? Hát ne emlékezzem meg?
És nem mondom, hogy nálam vannak Allah kincsei, és hogy ismerem a Láthatatlant, és azt sem mondom, hogy angyal vagyok, és nem mondom azokról sem, akikre lenéztek, hogy Allah sosem fog nekik semmi jót adni. Allah tudja a legjobban, hogy mi van a lelkükben. Bizony, akkor a bűnösök közé tartoznék.”
Azt mondták: „Noé! Bizony, vitába szálltál velünk, és gyakran vitatkoztál velünk. Hozd hát el azt, amivel fenyegetsz minket, ha az igazak közé tartozol!”
Azt mondta Noé: „Csak Allah hozza el azt rátok, ha Ő akarja, és nem menekülhettek el tőle.
És a tanácsom nem fog használni nektek, bár szeretnék tanácsot adni, ha Allah tévelygésbe akar engedni benneteket. Ő a ti Uratok, és Hozzá fogtok visszavitetni.”
Vagy azt mondják: „Kitalálta azt!” Mondd: „Ha kitaláltam, akkor rajtam van az én bűnöm, de én ártatlan vagyok azoktól a bűnöktől, amiket ti elkövettek!”
És kinyilatkoztatott Noénak az: „Senki nem fog hinni a népedből, csak azok, akik már hívők lettek. Ne keserítsen hát el az, amit tesznek!
És építsd meg a bárkát a Mi szemünk előtt, és a Mi sugallatunkra, és ne szólíts meg azokkal kapcsolatban, akik bűnösök. Bizony, ők meg fognak fulladni.
És építette a bárkát, és mindig, amikor a népének vezetői elmentek mellette, gúnyolódtak rajta. Azt mondta: „Ha ti kigúnyoltok minket, hát bizony mi is gúnyolódni fogunk, ahogy ti gúnyolódtok.
És hamarosan meg fogjátok tudni, hogy kire jön el a büntetés, ami megszégyeníti őt, és kire fog eljönni a hosszan tartó büntetés.”
Amíg, mikor eljött a Mi parancsunk, és a föld mélye túlcsordult, azt mondtuk: „Tegyél fel rá (a bárkára) minden fajtából egy párat, és a családodat, kivéve azokat, akik ellen már megelőzte ezt a szó, és mindenkit, akik hisznek.” De azok, akik vele együtt hittek, csak kevesen voltak.
És azt mondta: „Szálljatok fel rá, Allah nevében van az útja és a kikötése! Bizony, Uram Megbocsátó, Irgalmas.”
És hajózott velük a hegyhez hasonló hullámokon, és Noé hívta a fiát, aki külön volt tőlük: „Fiam! Szállj fel velünk, és ne legyél a hitetlenekkel!”
Azt mondta: „Egy hegyen keresek menedéket, az meg fog védeni a víztől!” Azt mondta: „Nincs védelmező ma Allah parancsától, kivéve annak, akin Ő megkönyörül!” És a hullámok felcsaptak közöttük, és ő a megfulladók közül való lett.
És az mondatott: „Föld! Nyeld el a vizedet, és ég, tartsd vissza magad!” És a víz alábbhagyott, és a Parancs teljesíttetett. És a bárka megpihent a Dzsudi hegyen. És az mondatott: „El a bűnösök népével!”
És Noé Urához fohászkodott, és azt mondta: „Uram! Bizony, a fiam a családomhoz tartozik, és bizony, a Te ígéreted igaz! És te vagy a legigazságosabb döntőbíró!”
Azt mondta Allah: „Noé! Bizony, ő nem tartozik a családodhoz. Bizony, az ő cselekedetei nem jók. Ne kérdezz hát engem arról, amiről nincs tudásod! Bizony, intelek téged, hogy ne legyél a tudatlanok között.”
Azt mondta: „Uram! Bizony, Nálad keresek menedéket attól, hogy olyat kérdezzek, amiről nincs tudásom! És ha nem bocsátasz meg és nem irgalmazol nekem, a vesztesek között leszek.”
Az mondatott: „Noé! Menj le a bárkáról békességgel Tőlünk, és áldással rajtad és a népeken, amelyek azoktól fognak származni, akik veled vannak. De egyes népeknek élvezeteket adunk egy ideig, aztán fájdalmas büntetés fogja érni őket Tőlünk.
Ezek a Láthatatlan hírei közül valók, amelyeket kinyilatkoztatunk neked. Sem te, sem a néped nem tudtatok erről korábban. Legyél hát türelmes, bizony, a vég azoké, akik istenfélők.
És Ádhoz elküldtük a testvérüket, Húdot. Azt mondta: „Népem! Szolgáljátok Allahot, nincs más istenetek Rajta kívül! Ti nem vagytok mások, csak kitalálók.
Népem! Nem kérek érte tőletek jutalmat. Nincs jutalmam, csak attól, Aki teremtett engem. Hát nem használjátok az eszeteket?
És népem! Kérjétek Uratok bocsánatát, aztán forduljatok Hozzá bűnbánattal. Ő bőségesen fog (esőt) küldeni rátok az égből, és erővel növeli az erőtöket. És ne forduljatok el, bűnösként!”
Azt mondták: „Húd! Nem hoztál te nekünk nyilvánvaló bizonyítékokat, és nem hagyjuk el az isteneinket csak azért, mert te azt mondod, és nem hiszünk neked!
Nem mondunk semmit, csak azt, hogy valamelyik istenünk megragadott téged gonoszsággal!” Azt mondta: „Bizony, Allahot hívom tanúnak, és ti is tanúsítjátok, hogy én ártatlan vagyok attól, amit ti társítotok,
Rajta kívül. Szőjétek hát a terveteket ellenem, mind együtt, és ne adjatok nekem haladékot.
Bizony, én Allahra hagyatkoztam, az én Uramra és a ti Uratokra. Nincs egyetlen mozgó teremtmény se, amelynek ne ő ragadná meg az üstökét. Bizony, az én Uram egyenes úton van!
Hát ha elfordultok, én bizony átadtam nektek azt, amivel hozzátok küldettem. És az én Uram másik népet hoz majd örökösül, és ti nem ártotok Neki semmiben. Bizony, az én Uram minden dolog Megőrzője.”
És amikor eljött a Mi parancsunk, megmentettük Húdot és azokat, akik vele együtt hittek, Tőlünk való kegyelemként, és megmentettük őket a súlyos büntetéstől.
És ez Ád népe, akik elutasították Uruk ájáit, és nem engedelmeskedtek az Ő Küldöttének, és követték minden makacs zsarnok parancsát.
És ebben a világban átok követte őket, és a Feltámadás Napján. Kétségtelen, Ád népe bizony nem hitt Urában. El hát Áddal, Húd népével!
És Thamúdhoz elküldtük a testvérüket, Szálihot. Azt mondta: „Népem! Szolgáljátok Allahot, nincs más istenetek Rajta kívül! Ő hozott létre benneteket a földből, és letelepített rajta. Kérjétek hát az Ő bocsánatát, aztán forduljatok Hozzá bűnbánattal. Bizony, Uram közel van, és válaszol.”
Azt mondták: „Szálih! Bizony, te voltál közöttünk az, akibe korábban a reményünket helyeztük. Vajon megtiltod nekünk, hogy azt imádjuk, amit az ősapáink is imádtak? És bizony, kétségben és gyanakvásban vagyunk azzal kapcsolatban, amire te hívsz minket!”
Azt mondta: „Népem! Mit gondoltok, ha én nyilvánvaló bizonyítékot követek Uramtól, és Ő Tőle Magától származó kegyelmet adott nekem, akkor ki segíthetne nekem Allahhal szemben, ha nem engedelmeskednék Neki? Hát nem növelnétek engem másban, csak a veszteségben.
És népem! Allahnak ez a nősténytevéje jel nektek, hagyjátok hát, hogy Allah földjéről egyen, és ne érintsétek ártalommal, nehogy közeli büntetés ragadjon meg benneteket.
De elvágták a teve térdinait. És azt mondta: „Szórakozzatok hát három napig az otthonaitokban! Olyan ígéret ez, amely nem hazudtoltatik meg.”
És amikor eljött a parancsunk, megmentettük Szálihot, és azokat, akik vele együtt hittek, Tőlünk való kegyelemként, és annak a napnak a megaláztatásától. Bizony, Urad az Erős, Mindenható.
És a Kiáltás megragadta azokat, akik vétkeztek, és a földre borulva feküdtek otthonaikban,
mintha sosem éltek volna ott. Bizony, Thamúd nem hitt Urukban, el hát Thamúddal!
És bizony, a hírnökeink (az angyalok) eljöttek Ábrahámhoz jó hírekkel. Azt mondták: „Békesség!” Azt mondta: „Békesség!”, és nem késlekedett egy sült borjút hozni nekik.
De amikor látta, hogy a kezük nem nyúl érte, gyanakvást érzett irántuk, és félni kezdett tőlük. Azt mondták: „Ne félj! Bizony, mi Lót népéhez küldettünk.”
És a felesége ott állt, és nevetett. Aztán jó hírt adtunk át neki Izsákról, és Izsák után Jákobról.
Azt mondta: „Jaj nekem! Gyermeket fogok szülni, mikor pedig öregasszony vagyok, és a férjem is öregember? Bizony, csodálatos dolog ez!”
Azt mondták az angyalok: „Talán csodálkozol Allah parancsán? Allah kegyelme és az Ő áldásai legyenek rajtatok, ház népe! Bizony, Ő a dicséretre méltó, Dicsőséges.
Amikor az ijedség elhagyta Ábrahámot, és elérték őt a jó hírek, vitába szállt Velünk Lót népével kapcsolatban.
Bizony, Ábrahám hosszú ideig türelmes volt, alázatosan fohászkodó, bűnbánó.
„Ábrahám! Fordulj el ettől a vitatkozástól. Bizony, eljött Urad parancsa, és bizony, egy fog jönni hozzájuk egy büntetés, amit nem lehet elhárítani.”
És amikor a hírnökeink eljöttek Lóthoz, ő szomorú volt miattuk, és aggódott értük, és azt mondta: „Szomorú nap ez!”
És a népe sietve jött hozzá, és már ezelőtt gonosz cselekedeteket követtek el. Azt mondta: „Népem! Itt vannak a leányaim, ők tisztábbak nektek!” Hát féljétek Allahot, és ne szégyenítsetek meg a vendégeim miatt. Hát nincs közöttetek egy helyes vezetést követő ember?
Azt mondták: „Bizony, tudod, hogy nem tartunk igényt a leányaidra! És bizony, tudod, hogy mit akarunk!”
Azt mondta: „Bárcsak lenne erőm felettetek, vagy egy erős támasznál kereshetnék menedéket!”
Azt mondták az angyalok: „Lót! Bizony, mi hírnökök vagyunk Uradtól. Nem fognak elérni téged. Kelj hát útra a családoddal az éjszaka egy részében, és ne nézzen vissza senki közületek, kivéve a feleséged. Bizony, ami őket (a népet) sújtani fogja, az fogja sújtani őt is. Bizony, a kijelölt idejük a reggel. És nincs-e közel már a reggel?
És amikor eljött a parancsunk, felfordítottuk a várost, és égetett agyagköveket záporoztattunk rá, több rétegben,
mindegyik megjelölve Uradtól. És a büntetés nincs messze a bűnösöktől.
És Midianhoz a testvérüket, Suaibot. Azt mondta: „Népem! Szolgáljátok Allahot, nincs istenetek Rajta kívül. És ne vegyetek el a mértékből és a mérlegből. Bizony, látom, hogy bőségben vagytok, de bizony féltelek benneteket egy mindent körülvevő Nap büntetésétől.
És népem! Adjatok teljes mértéket és mérjetek igazsággal, és ne fosszátok meg az embereket a tulajdonuktól, és ne cselekedjetek gonoszul a földön, romlást terjesztve.
Ami Allahtól marad, az jobb nektek, ha hívők vagytok. És én nem vagyok őriző felettetek.”
Azt mondták: „Suaib! Vajon az imád azt parancsolja neked, hogy hagyjuk el azt, amit az ősapáink imádtak, és hogy ne tegyünk a vagyonunkkal azt, amit akarunk? Bizony, te hosszú ideig türelmes és helyes úton járó vagy!”
Azt mondta Suaib: „Népem! Mit gondoltok, ha nyilvánvaló bizonyítékot követek Uramtól, és Ő ellátott engem Tőle Magától való jó ellátással? Nem akarok összekülönbözni veletek az által, amit megtiltok nektek. De meg akarok változtatni annyit, amennyire képes vagyok. A sikerem egyedül Allahnál van. Rá hagyatkozom, és Hozzá fordulok bűnbánattal.
És népem! Ne hagyjátok, hogy a különbségünk azt okozza, hogy bűnt kövessetek el, nehogy az sújtson benneteket, ami Noé népét, vagy Húd népét, vagy Szálih népét is sújtotta. És Lót népe nincs messze tőletek!
És kérjétek Uratok bocsánatát, aztán forduljatok Hozzá bűnbánattal. Bizony, az én Uram Irgalmas, Szeretetteljes.”
Azt mondták: „Suaib! Nem sokat értünk abból, amit mondasz, és bizony, úgy gondoljuk, hogy a gyengék közé tartozol közöttünk. És ha nem lenne a családod, bizony, már megköveztünk volna, és nem vagy befolyásos ellenünk!”
Azt mondta: „Népem! Többre értékelitek hát a családomat, mint Allahot? És a hátatok mögé tettétek Őt. Bizony, Uram mindent átfog, amit tesztek.
És népem! Cselekedjetek a helyzetetek szerint, én is úgy cselekszem. Hamarosan meg fogjátok tudni, hogy kire sújt le a büntetés, amely megalázza, és hogy ki a hazug. Hát figyeljetek, én is veletek vagyok a figyelők között.”
És amikor eljött a Mi parancsunk, megmentettük Suaibot, és azokat, akik vele együtt hittek, Tőlünk való kegyelemként. És megragadta a Kiáltás azokat, akik vétkeztek, és a földön hevertek az otthonaikban.
Mintha nem is éltek volna ott korábban. El hát Midiannal, ahogy elpusztult Thamúd is!
És bizony, elküldtük Mózest a jeleinkkel, és nyilvánvaló bizonyítékkal,
Fáraóhoz és a vezéreihez, de ők Fáraó parancsát követték, és Fáraó parancsa nem volt helyes.
Ő (Fáraó) meg fogja előzni az embereit a Feltámadás Napján, és a Tűzbe fogja vezetni őket. És gonosz hely az, ahova vezettetnek!
És átok követte őket ebben az életben, és a Feltámadás Napján. Gonosz ajándék az, ami nekik adatott!
Ez a városok hírei közül való, amit elmondtunk neked, közülük van, amelyeik még áll, és van, amelyik leromboltatott.
És Mi nem követtünk el igazságtalanságot ellenük, hanem ők követtek el igazságtalanságot saját maguk ellen. És az isteneik, akikhez Allahon kívül fohászkodtak, nem használtak nekik semmit, amikor eljött Urad parancsa. Nem növelték őket másban, csak a pusztulásban.
És ilyen Urad szorítása, amellyel megragadja a bűnösöket, akiket meg akar büntetni, amikor megragadja a városokat, míg bűnt követnek el. Bizony, az Ő szorítása fájdalmas, szigorú.
Bizony, ebben jel van azoknak, akik félik a Túlvilág büntetését. Olyan Nap az, amelyen az emberiség összegyűjtetik, és ez a Nap, amelyen tanúskodva lesz felettük.
És nem késleltetjük, csak egy meghatározott ideig.
A Napon, amikor eljön, nem beszélhet egyetlen lélek sem, kivéve az Ő engedélyével. Egyesek közöttük nyomorultak lesznek, mások boldogok.
Akik nyomorultak, azok a Tűzben lesznek. Sóhajtozás és nyögés lesz ott nekik.
Abban fognak maradni, amíg az egek és a föld kitart, kivéve, amit Urad akar. Bizony, Urad beteljesíti azt, amit akar.
És azok, akik boldogok, ők a Paradicsom kertjében lesznek, abban fognak lakozni, amíg csak az egek és a föld kitart, kivéve, amit Urad akar – megszakítatlan ajándékként.
Ne légy hát kétségben azzal kapcsolatban, amit ezek imádnak! Nem imádnak mást, csak amit az ősapáik is imádtak előttük. És bizony, hiánytalanul meg fogjuk fizetni nekik a részüket.
És bizony, Adtuk Mózesnek a Könyvet, de összekülönböztek azzal kapcsolatban. És ha nem lett volna egy megelőző szó Uradtól, ítéltetett volna közöttük. És bizony, súlyos kétséggel vannak ezzel kapcsolatban.
És bizony, Urad mindegyiküknek meg fogja adni a teljes fizetséget a cselekedeteikért. Bizony, Ő nagyon jól ismeri, amit tesznek.
Tarts hát ki szilárdan, ahogy az parancsoltatott neked, és azok, akik veled együtt bűnbánattal fordulnak, és ne lépd túl a határokat. Bizony, Ő látja, amit teszel.
És ne támaszkodjatok azokra, akik rosszat tesznek, nehogy a Tűz érintsen benneteket! És nincs Allahon kívül védelmezőtök, és nem lesztek megsegítve.
És tartsd meg az imát a nap két végén, és az éjszaka közeledtekor, bizony, a jótettek eltörlik a rossztetteket. Emlékeztető ez azoknak, akik megemlékeznek.
És legyél türelmes, mert Allah bizony nem engedi elpocsékolódni a jótevők jutalmát.
És bárcsak lettek volna az előttetek lévő generációkból olyan emberek, akiben meg lett volna a józan ész maradványa, akik tiltották volna a romlás terjesztését a földön, kivéve egy kevesen azok közül, akiket megmentettünk közülük. És azok, akik rosszat tettek, a jó dolgok élvezetét követték, és bűnösök voltak.
És Urad nem pusztított el egyetlen várost sem igazságtalanul, amelynek a népe jótevő volt.
És ha Urad úgy akarta volna, bizony egyetlen közösséggé tette volna az embereket, de ők nem szűnnek meg különbözni.
Kivéve, akire Urad a kegyelmét árasztotta, és arra teremtette őket. És beteljesedik Urad szava: „Bizony, megtöltöm a Poklot a dzsinnekkel és az emberekkel, mint együtt.”
És elmondtuk neked mindezt a Küldöttek híreiből, hogy a szívedet szilárddá tegyük általa. És eljött hozzád ebben az igazság, és intés, és emlékeztetés a hívőknek.
És mondd azoknak, akik nem hisznek: „Cselekedjetek a helyzetetek szerint, Bizony, mi is úgy cselekszünk.
És várjatok, bizony, mi is várunk.
És Allahé a Láthatatlan az egekben és a földön, és hozzá térnek vissza az ügyek mind. Szolgáljátok hát Őt, és hagyatkozzatok Rá. És Uratok nem figyelmetlen, bármit is tesztek.
Alif Lám Ra. Ezek a nyilvánvaló Könyv ájái.
Bizony, leküldtük arab Koránként, hogy megérthessétek.
Elmondjuk neked a legjobb történetet abban, amit kinyilatkoztattunk neked ebből a Koránból, bár te korábban azok között voltál, akik nem ismerték.
Amikor József azt mondta az apjának: „Apácskám! Bizony, láttam (álmomban) tizenegy csillagot, és a Napot és a Holdat. Láttam, hogy leborultak nekem.”
Azt mondta Jákob: „Fiacskám! Ne mondd el az álmodat a testvéreidnek, nehogy tervet szőjenek ellened! Bizony, a Sátán az ember nyilvánvaló ellensége.
És így fog kiválasztani téged az Urad, és megtanítja neked az elbeszélések (elmondott álmok) értelmezését, és kiteljesíti a kegyelmét irántad, és Jákob családja iránt, ahogy kiteljesítette a két ősapád iránt is korábban, Ábrahám és Izsák iránt. Bizony, Urad mindent tud, Bölcs.”
Bizony, Józsefben és a testvéreiben jelek vannak azoknak, akik kérdeznek.
Mikor azt mondták: „Bizony, József és a testvére kedvesebbek apánknak, mint mi, pedig mi (nagyobb létszámú) csoport vagyunk! Bizony, apánk nyilvánvaló hibában van!
Öljétek meg Józsefet, vagy űzzétek el más földre, hogy apátok arca (itt: figyelme, szeretete) szabad legyen számotokra, és utána jóravaló nép lehessetek!”
Egy beszélő közülük azt mondta: „Ne öljétek meg Józsefet, hanem, ha tesztek valamit, dobjátok a kút fenekére, és valami karaván majd felveszi őt, ha már mindenképp eldöntöttétek!”
Azt mondták: „Apánk! Miért nem bízod ránk Józsefet, mikor mi bizony a jóakarói vagyunk?
Küldd el velünk holnap, hogy szórakozzon és játsszon! És bizony, mi az őrizői leszünk!”
Azt mondta: „Bizony, elszomorít engem, hogy magammal vigyétek, és félek, hogy a farkas felfalja, amíg nem ügyeltek rá.”
Azt mondták: „Ha a farkas megenné, amikor mi csoport vagyunk, akkor bizony a vesztesek között lennénk!”
Így, amikor elvitték magukkal, és megegyeztek, hogy a kút fenekére dobják őt. Akkor Mi kinyilatkoztattuk neki: „Bizony, tájékoztatni fogod őket erről az ügyükről, és ők ezt észre sem fogják venni!”
És az apjukhoz jöttek kora este, zokogva.
Azt mondták: „Apánk! Bizony, versenyt futni mentünk egymással, és Józsefet a holminknál hagytuk, és a farkas megette őt! De te nem hiszel nekünk, még ha igazak vagyunk is.”
És elhozták az ingét, rajta hamis vérrel. Azt mondta Jákob: „Nem, hanem a lelketek vett rá arra, hogy valamit tegyetek. És szép türelem! És Allah az, Akitől segítséget kell kérni az ellen, amit ti leírtok.”
És jött egy karaván, és elküldték a vízhordójukat, és leengedte vödrét. Azt mondta: „Jó hír! Ez egy fiú!” És elrejtették őt, áruként. És Allah tudja, hogy mit tettek.
És nagyon alacsony áron adták el őt, néhány dirhamért, azért, hogy megszabaduljanak tőle.
És az, aki Egyiptomból megvásárolta őt, azt mondta a feleségének: „Tedd kényelmessé az itt-tartózkodását! Talán a hasznunkra válik, vagy a fiunkká fogadhatjuk.” És így alapoztuk meg Józsefet a földön, hogy megtaníthassuk neki az elbeszélések (elbeszélt álmok) magyarázatát. És Allah az Irányítója az ügyeinek, de a legtöbb ember nem tudja ezt.
És amikor az érett kort elérte, bölcsességet és tudást adtunk neki. És így jutalmazzuk a jótevőket.
Az asszony, akinek a házában volt, el akarta csábítani őt. És bezárta az ajtókat, és azt mondta: „Gyere, te!” Azt mondta: „Allah óvjon meg! Az én Uram a legjobb menedék! Bizony, a bűnösök nem lesznek sikeresek!”
És bizony, az asszony akarta őt, és ő is akarta volna, ha nem látta volna Ura bizonyítékát. Így volt, hogy elfordíthassuk tőle a gonoszat és erkölcstelenséget. Bizony, ő őszinte hitű, elkötelezett szolgáink közé tartozott.
És versenyeztek egymással az ajtóhoz, és az asszony eltépte az ingét hátulról, és mindketten ott találták a férjét az ajtónál. Azt mondta az asszony: „Mi legyen a fizetsége, aki gonoszságot akart a feleségednek, ha nem az, hogy bebörtönöztetik, vagy egy fájdalmas büntetés?”
Azt mondta: „Ő akart elcsábítani engem!”. És egy tanú az asszony családjából, tanúskodott: „Ha az inge elölről van eltépve, akkor az asszony igazat mondott, és ő a hazugok közül való.
De ha az inge hátulról van eltépve, akkor az asszony hazudott, és ő az igazak közül való!”
És amikor látta, hogy az inge hátulról szakadt el, azt mondta: „Bizony, ez a ti cselvetéseitek közül való! Bizony, erős a ti cselvetésetek.
József, ne törődj ezzel. És te kérj bocsánatot a bűnödért! Bizony, te a vétkesek közé tartozol!”
És az asszonyok a városban azt mondták: „A Hatalmas felsége el akarta csábítani a rabszolgafiúját, és szenvedélyes szerelemre gyulladt iránta! Bizony, látjuk, hogy nyilvánvaló tévelygésben van!”
És amikor hallotta a gyanúsításukat, értük küldetett, és lakomát készített nekik, és kést adott a kezükbe. És azt mondta: „Gyere ki eléjük!” Aztán, mikor meglátták őt, csodálták, és megvágták a kezüket. Azt mondták: „Allah mentsen! Nem ember ez, hanem egy nemes angyal!”
Azt mondta: „Ez az, aki miatt vádoltatok engem! És bizony, én el akartam csábítani őt, de ő megmentette magát, és ha nem teszi azt, amit parancsolok neki, akkor bizony be lesz börtönözve, és azok között lesz, akik megszégyeníttetnek!”
Azt mondta: „Uram, a börtön kedvesebb nekem, mint az, amire ők hívnak engem. És hacsak Te el nem fordítod a cselvetésüket tőlem, akkor lehet, hogy hajolni fogok feléjük, és a tudatlanok között leszek!”
És Ura válaszolt neki, és elfordította tőle a cselvetésüket. Bizony, Ő mindent hall, mindent tud.
Aztán úgy gondolták, miután látták a jeleket, hogy bizony bebörtönzik őt egy időre.
És két fiatalember vonult a börtönbe vele együtt. Az egyik azt mondta: „Bizony, én láttam magamat (álmomban), ahogy bort préseltem!” És a másik azt mondta: „Bizony, én láttam magamat (álmomban), ahogy kenyeret vittem a fejemen, amiből a madarak ettek. Tájékoztass minket ennek a magyarázatáról! Bizony, látjuk, hogy a jótevők közé tartozol.”
Azt mondta: „Az étel, amivel ellátnak benneteket, még el sem fog jönni hozzátok, de én tájékoztatlak benneteket a magyarázatáról, mielőtt elérne hozzátok. Abból van ez, amit Uram tanított nekem. Bizony, én elhagytam annak a népnek a vallását, akik nem hisznek Allahban, és tagadják a Túlvilágot.
És az ősapáim vallását követem: Ábrahámét, Izsákét és Jákobét. És nem való az nekünk, hogy társítsunk bármit Allah mellé. Ez Allah kegyelméből van, amiben minket és az emberiséget részesítette. De a legtöbb ember nem hálás.
Börtön-társaim! A sok külön úr jobb, vagy Allah, az Egyetlen, az Ellenállhatatlan?
Nem imádtok rajta kívül mást, csak neveket, amelyekkel ti neveztétek el őket, ti és az ősapáitok, amire Allah nem küldött le semmiféle bizonyítékot. A parancs senki másé, csak Allahé. Ő azt parancsolta, hogy ne szolgáljatok mást, csak Őt. Ez a helyes vallás, de a legtöbb ember nem tudja.
Börtön-társaim! Ami az egyikőtöket illeti, ő bort fog tölteni az urának, ami a másikat illeti, megfeszítik, és a madarak esznek a fejéből. Elrendeltetett a dolog, amiről érdeklődtök.”
És azt mondta annak, akiről úgy gondolta, hogy meg lesz mentve: „Említs meg engem urad jelenlétében!” De a Sátán elfeledtette vele, hogy megemlékezzen róla urának, ezért József börtönben maradt néhány évig.
És a király (Egyiptom uralkodója) azt mondta: „Bizony, láttam álmomban hét kövér tehenet, amiket megevett hét sovány, és hét zöld kalászt, és másokat, amik szárazak voltak. Vezérek! Magyarázzátok meg nekem az álmomat, ha tanultak vagytok az álmok magyarázásában!”
Azt mondták: „Ezek szövevényes álmok! És mi nem vagyunk tanultak az álmok magyarázásában!”
De az, aki megszabadíttatott, és emlékezett egy idő után, azt mondta: „Én tájékoztatlak benneteket a jelentéséről, küldjetek hát el engem!”
„József, te igaz! Magyarázd meg nekünk a hét kövér tehenek, amelyet megevett hét sovány, és a hét zöld kalászt, és a másik szárazakat, hogy visszatérhessek az emberekhez, hogy tudhassák!”
Azt mondta József: „Hét évig úgy vettek majd, ahogy szoktatok, és amit learattok, azt hagyjátok a kalászban, kivéve egy keveset, amiből esztek.
És azután jönni fog hét nehéz év, amely elfogyasztja, amit előreküldtetek (eltettek tartalékba), kivéve egy keveset, amiből raktároztok.
Aztán jönni fog utána egy év, amelyben meg lesznek segítve az emberek, amikor préselni fognak (olajat, a gyümölcsök levét stb.).”
És a király azt mondta: „Hozzátok őt hozzám!” De amikor a hírnök eljött hozzá, azt mondta: „Térj vissza uradhoz, és kérdezd meg tőle, hogy mi az asszonyok esete, akik megvágták a kezüket. Bizony, Uram ismeri a cselvetésüket!”
Azt mondta: „Mi volt az ügyetek, amikor el akartátok csábítani Józsefet?” Azt mondták az asszonyok: „Allah őrizzen! Nem tudunk róla semmi rosszat!” A Hatalmas felesége azt mondta: „Most nyilvánvalóvá vált az igazság! Én akartam elcsábítani őt, és bizony, ő az igazak közül való.
Ezt azért tettem, hogy megtudja, hogy nem árultam el őt távollétében, és hogy Allah nem vezeti az árulók cselvetését.
És nem mentem fel magam. Bizony, a lélek mindig rosszra ösztökél, kivéve, akin Uram megkönyörül. Bizony, Uram Megbocsátó, Irgalmas.”
A király azt mondta: „Hozzátok őt hozzám, hogy kiválaszthassam őt saját magamnak!” Aztán, amikor beszélt vele, azt mondta: „Bizony, ma szilárdan megalapozott, megbízható vagy előttünk!”
Azt mondta: „Nevezz ki engem a föld kincstárai élére. Bizony, én tudással rendelkező őrzője leszek!”
És így alapoztuk meg Józsefet a földön, hogy ott telepedjen le rajta, ahol akar. Annak adjuk a Mi kegyelmünket, akinek akarjuk. És nem engedjük elpocsékolódni a jótevők jutalmát.
Ám bizony, a Túlvilág jutalma jobb azoknak, akik hisznek, és istenfélők.
És József testvérei jöttek, bementek hozzá, és ő felismerte őket, de azok nem ismerték őt.
És amikor ellátta őket készletekkel, azt mondta: „Hozzátok el nekem a testvéreteket az apátoktól. Nem látjátok, hogy teljes mértékkel adok, és a legjobb házigazda vagyok?
De ha nem hozzátok el őt hozzám, akkor nem lesz nektek mérés tőlem, és nem lehettek közel hozzám!”
Azt mondták: „Elkérjük őt az apánktól, és bizony, meg fogjuk tenni!”
És azt mondta a szolgáinak: „Tegyétek az árujukat a nyeregtáskáikba, hogy felismerjék, amikor visszatérnek a népükhöz, hogy visszatérjenek!”
És amikor visszatértek az apjukhoz, azt mondták: „Apánk! Megtagadtatott nekünk a mérés, küldd hát el velünk a testvérünket, hogy mérjenek nekünk. És bizony, mi az őrizői leszünk!”
Azt mondta: „Hát rátok bízzam őt, úgy, ahogy rátok bíztam a testvérét is korábban? De Allah a legjobb Őrző, és Ő a Legirgalmasabb az irgalmasak között.”
És amikor kinyitották a nyeregtáskáikat, és megtalálták a visszaadott áruikat, azt mondták: „Apánk! Mit kívánhatnánk? Itt az árunk, visszaadatott nekünk. És ellátást fogunk kapni a családunknak, és megvédelmezzük a testvérünket, és egy teverakománnyal több lesz a mérésünk. Könnyű mérés ez!”
Azt mondta Jákob: „Nem küldöm el veletek, amíg ígéretet nem tesztek nekem Allahra, hogy visszahozzátok nekem, hacsak körül nem vesznek benneteket.” És amikor ígéretet tettek neki, azt mondta: „Allah az őrzője annak, amit mondtatok!”
És azt mondta: „Fiaim! Ne lépjetek be a városba azonos kapun, hanem lépjetek be különböző kapukon! És én nem lehetek hasznotokra Allah ellen semmiben. A döntés egyedül Allahé. Rá hagyatkozom, és Rá hagyatkozzanak a hagyatkozók!”
És amikor beléptek onnan, ahonnan az apjuk parancsolta nekik, nem használt az nekik Allah ellen semmit, csak Jákob lelkének szükséglete volt, amit kifejezett nekik. És bizony, ő a tudás birtokosa volt, mert Mi tanítottuk őt. De a legtöbb ember nem tud.
És amikor beléptek Józsefhez, ő magához hívta a testvérét, és azt mondta neki: „Bizony, én vagyok a testvéred! Ne szomorkodj hát amiatt, amit ők tettek.”
És amikor ellátta őket a készleteikkel, az ivókupát a testvére zsákjába tette. Aztán egy kikiáltó kiáltott: „Ti, a karavánban! Bizony, tolvajok vagytok!”
Azt mondták feléjük fordulva: „Mi az, amit hiányoltok?”
Azt mondták: „A király kupáját hiányoljuk! És annak, aki előhozza, egy teverakomány jár, és én vagyok felelős érte.”
Azt mondták a testvérek: „Allahra, bizony tudod, hogy nem azért jöttünk, hogy romlást okozzunk a földön, és nem vagyunk tolvajok!
Azt mondták: „Akkor mi legyen a fizetség érte, ha hazudtok?”
Azt mondták: „A fizetsége az, hogy akinek a zsákjában megtalálják, ő lesz a fizetsége. Így fizetünk meg a bűnösöknek!”
És az ő zsákjaikkal kezdte testvére zsákja előtt, és elővette a kupát a testvére zsákjából. Így készítettünk tervet Józsefnek. Felemeljük a rangját annak, akinek akarjuk, de minden tudással rendelkező felett áll a mindent Tudó.
Azt mondták: „Ha lop, hát egy testvére is lopott már korábban!” De József megtartotta magában, és nem fedte fel nekik. Azt mondta: „Ti rosszabb helyzetben vagytok, és Allah jobban tudja, amit leírtok”.
Azt mondták: „Te Hatalmas! Bizony, nagyon idős apja van, vedd hát bármelyikünket helyette. Bizony, látjuk, hogy a jótevők közé tartozol.”
Azt mondta: „Allah mentsen tőle, hogy elvegyünk valakit, kivéve azt, akinél a tulajdonunkat megtaláltuk! Bizony, akkor igazságtalanok lennénk!”
És amikor lemondtak róla, elvonultak bizalmas megbeszélésben. A legidősebb közülük azt mondta: „Hát nem tudjátok, hogy az apátok ígéretet vett tőletek Allahra, és már azelőtt is kudarcot vallottatok Józseffel kapcsolatban? Ezért én nem hagyom el a földet, amíg apán engedélyt nem ad nekem, vagy Allah nem dönt velem kapcsolatban, és Ő a legjobb döntőbíró!
Térjetek vissza az apátokhoz, és mondjátok: „Apánk! Bizony, a fiad lopott. És nem tanúskodtunk másról, csak arról, amit tudtunk,. És nem vagyunk a Láthatatlan őrzői!”
És kérdezd meg a város népét, amelyben voltunk, és a karavánt, amellyel visszatértünk. És bizony, mi igazak vagyunk.”
Azt mondta Jákob, amikor a fiai ezt az üzenetet átadták neki: „Nem, hanem a lelketek vett rá arra, hogy tegyetek valamit. És szép türelem! Talán Allah elhozza nekem őket, együtt. Bizony, Ő mindent tud, Bölcs.
És elfordult tőlük, és azt mondta: „Jaj, milyen hatalmas a szomorúságom Józsefért!” És megvakult miközben elfojtotta fájdalmát.
Azt mondták: „Allahra, nem hagysz fel a Józsefre való emlékezéssel, amíg halálosan meg nem betegszel, vagy azok közt nem leszel, akik elpusztulnak!”
Azt mondta: „A gyászomat és szomorúságomat csak Allahnak panaszolom el! És én tudom Allahtól, amit ti nem tudtok.”
Fiaim! Menjetek és kérdezősködjetek Józsefről, és a testvéréről! És ne mondjatok le Allah kegyelméről. Bizony, senki nem mond le Allah kegyelméről, csak a hitetlenek.”
És amikor beléptek hozzá, azt mondták: „Te Hatalmas! Nehézség sújtott minket és a családunkat, és csekély értékű tőkével jöttünk hozzád. De mérj nekünk teljes mértékkel, és adj nekünk adományt! Bizony, Allah megjutalmazza az adakozókat.”
Azt mondta: „Tudjátok, mit tettetek Józseffel és a testvérével, amikor tudatlanok voltatok?”
Azt mondták: „Hát valóban te vagy József?” Azt mondta: „Én vagyok József, és ez itt a testvérem. Bizony, Allah kegyes volt irántunk. Bizony, aki istenfélő és türelmes, hát bizony Allah nem engedi elpocsékolódni a jótevők jutalmát.”
Azt mondták: „Allahra, bizony, Allah előnyben részesített téged felettünk, és bizony, mi vétkesek voltunk!”
Azt mondta: „Nem terhel bűn titeket. Allah ma megbocsátott nektek, és Ő a legirgalmasabb az irgalmasak között!”
Menjetek ezzel az ingemmel, és terítsétek apám arcára, és visszanyeri a látását. És hozzátok el a családotokat, mind együtt.”
És amikor a karaván elindult, az apjuk azt mondta: „Bizony, érzem én József illatát, bár ne gondolnátok, hogy összevissza beszélek!”
Azt mondták: „Allahra, bizony, a régi tévelygésedben vagy!”
Aztán, amikor a jó hír hozója megérkezett, ráterítette az arcára, és visszatért a látása. Azt mondta: „Hát nem mondtam nektek, hogy bizony én tudom Allahtól, amit ti nem tudtok?”
Azt mondták: „Apánk! Kérj számunkra bocsánatot a bűneinkért! Bizony, mi a vétkesek közül valók voltunk.”
Azt mondta Jákob: „Hamarosan bocsánatot kérek nektek Uramtól. Bizony, Ő Megbocsátó, Irgalmas.”
Aztán, amikor bementek József elé, magához vonta a szüleit, és azt mondta: „Lépjetek be Egyiptomba, ha Allah úgy akarja, biztonságban!”.
És felemelte a szüleit a trónra, és leborultak előtte. És azt mondta: „Apám! Ez a korábbi álmom magyarázata. Bizony, Uram valóra váltotta azt! És bizony, Ő jó volt hozzám, amikor kihozott a börtönből, és kihozott benneteket a sivatagi életből, miután a Sátán ellentétet támasztott köztem és a testvéreim között. Bizony, az én Uram kedves és gyengéd ahhoz, akihez akar. Bizony, Ő mindent tud, Bölcs.
„Uram! Bizony, adtál nekem az uralomból, és megtanítottad az elbeszélések (elbeszélt álmok) értelmezését. Az egek és a föld Létrehozója, Te vagy a Védelmezőm ebben a világban és a Túlvilágon! Add, hogy muszlimként haljak meg, és csatlakoztass engem a jóravalókhoz!”
Ez a Láthatatlan hírei közül való, amit felfedtünk neked. És te nem voltál velük, amikor eldöntötték az ügyüket, és a tervüket szőtték.
És az emberek legtöbbje nem hívő, még ha azt kívánod is.
És nem kérsz tőlük semmi fizetséget. Nem más ez, mint emlékeztető a világoknak.
És hány jel van az egekben és a földön, amely felett elsiklanak, és elfordulnak tőlük!
És a legtöbben nem hisznek Allahban, csak úgy, hogy társítanak mellé.
Hát biztonságban érzik-e magukat Allah mindent elborító büntetésétől, vagy hogy hirtelen eljön hozzájuk az Óra, míg nem veszik észre?
Mondd: „Ez az én utam. Allahhoz hívok biztos meglátással, én, és aki engem követ. És magasztaltassék Allah! És én nem vagyok a társítók közül való.”
És nem küldtünk el előtted, csak olyan férfiakat, akiknek kinyilatkoztatást küldtünk a városok népe közül. Hát nem utaztak a földön, és nem látták, hogy mi lett a vége azoknak, akik előttük voltak? És bizony, a Túlvilág otthona jobb azoknak, akik istenfélők. Hát nem használjátok az eszeteket?
Amíg, mikor a Küldöttek feladták a reményt, és azt gondolták, hogy biztosan meghazudtolták őket, eljött hozzájuk a Mi segítségünk, és megmentettük azokat, akiket akartunk. És a büntetésünket nem lehet elhárítani a bűnösökről.
Bizony, a történetükben tanulság van azoknak, akik értenek. Nem kitalált elbeszélés ez, hanem megerősítése annak, ami előtte volt, és minden dolog részletes magyarázata, és vezetés és kegyelem azoknak, akik hisznek.
Alif Lám Mím Ra. Ezek a Könyv ájái. Az, ami leküldetett neked Uradtól, az igazság, de a legtöbb ember nem hisz.
Allah az, Aki az eget felemelte oszlopok nélkül, amiket látnátok, és aztán a Trónra emelkedett. És alávetette a Napot és a Holdat, mindegyik kijelölt ideig fut. Ő rendez el minden ügyet, részletesen megmagyarázza az ájákat, hogy talán teljes bizonyossággal hihessetek az Uratokkal való találkozásban.
És Ő az, Aki a földet kiterítette, és szilárdan beágyazott hegyeket helyezett rá, és folyókat, és minden gyümölcsnek egy párt. Ő hozza el az éjszakát, a nappal takarójaként. Bizony, ebben jelek vannak azoknak, akik elgondolkodnak.
És a földön egymással szomszédos különböző területek vannak, szőlőskertek és megművelt szántók, és datolyapálmák, többtörzsűek, vagy egytörzsűek,. Mindegyik ugyanazzal a vízzel öntözve. De némelyiket jobbá tesszük evésre a többinél. Bizony, ebben jelek vannak azoknak, akik használják az eszüket.
És ha csodálkozol, hát meglepő a mondásuk: „Ha por leszünk, vajon valóban új teremtésbe leszünk?” Ők azok, akik nem hisznek Urukban, és ők azok, akiknek a nyakában vasláncok lesznek, és ők azok, akik a Tűz társai, abban fognak lakozni örökké.
És arra kérnek, hogy siettesd a rosszat a jó előtt. És bizony, történtek előttük hasonló büntetések, a korábbi népek esetében, akik szintén hitetlenek voltak, ezért Allah elpusztította őket. És bizony, Urad tele van megbocsátással az emberiség ellen, a bűneik ellenére. És bizony, Urad szigorú a büntetésben.
És azok, akik hitetlenek, azt mondják: „Miért nem küldetett le hozzá jel Urától?” Te csak figyelmeztető vagy. És minden népnek van vezetője.
Allah tudja, hogy mit hordoz minden nőnemű lény, és mivel csökkennek  az anyaméhek, és mivel növekednek. És minden dolog Nála egy bizonyos mérték szerint van.
A Láthatatlan és a megnyilvánult dolgok tudója, a Legnagyobb, a Legmagasztosabb.
Mindegy, hogy közületek bárki elrejti a beszédét, vagy nyilvánosságra hozza, és hogy elrejtőzik éjszaka, vagy szabadon jár nappal.
Mindenkinek kísérői vannak az angyalok közül előtte és mögötte, őrzik őt Allah parancsára. Bizony, Allah nem változtatja meg egy valaki állapotát, amíg ő meg nem változtatja, ami benne van. És ha Allah szerencsétlenséget akar egy népnek, akkor azt nem lehet elhárítani. És nincs Rajta kívül senki védelmezőjük.
És Ő az, aki megmutatja nektek a villámlást, félelemként, és reményként, és elhozza a nehéz felhőket.
És a mennydörgés az Ő dicsőségét magasztalja, és az angyalok is, Tőle való félelmükben. És Ő küldi el a villámcsapást, és lesújt vele arra, akire akar. És ők mégis vitatkoznak Allahhal kapcsolatban! És Ő a büntetésre való képességében erős.
Őt illeti az igaz fohász. Azok, akikhez Rajta kívül fohászkodnak, nem válaszolnak nekik semmivel, csak úgy, mint aki kinyújtja a kezét a víz felé, hogy a száját elérje, de nem éri el. És nincs a hitetlenek fohásza máshogy, csak tévelygésben.
És Allahnak borul le mindenki, aki az egekben és a földön van, önként, vagy akarata ellenére, és az árnyékuk is reggelente és délutánonként.
Mondd: „Ki az egek és a föld Ura?” Mondd: „Allah.” Mond: „Akkor hát más védelmezőket vettetek magatoknak, akiknek nincs hatalmuk, hogy használjanak vagy ártsanak saját maguknak?” Mondd: „Vajon a vak egyenlő a látóval? Vagy a sötétség egyenlő a fénnyel? Vagy társakat tulajdonítanak Allahnak, akik az Övéhez hasonló teremtést teremtettek úgy, hogy a teremtés, hasonlónak tűnik nekik?” Mondd: „Allah minden dolog Teremtője, és Ő az Egyetlen, a Legyőzhetetlen!”
Ő küld le esőt az égből, és a folyóvölgyek megáradnak a mértékük szerint, és az áradás elviszi a habot, ami a felszínre emelkedik. És abból az ércből, amit felforrósítanak a tűzben, hogy díszeket vagy eszközöket készítsenek belőle, ahhoz hasonló hab van. Így mutatja be Allah az igazságot és a hamisságot. És a hab eltűnik, hordalékként, de az, ami az emberek hasznára van, megmarad a földön. Így állít példákat Allah.
Akik válaszolnak Uruknak, azoknak a legszebb jár. És azoknak, akik nem válaszolnak Neki, ha az övék lenne minden, ami a földön van, és még egyszer annyi, felajánlanák azt váltságdíjul. Ők azok, akiknek szörnyű elszámolásuk lesz, és a hajlékuk a Pokol. Milyen nyomorúságos nyugvóhely az!
És az, aki tudja, hogy ami leküldtetett hozzád Uradtól, az az igazság, vajon olyan-e, mint aki vak? Csak azok emlékeznek meg, akik értenek:
Akik betartják az Allahnak tett ígéretüket, és nem szegik meg a szerződést,
és akik egyesítik azt, aminek az egyesítését Allah megparancsolta, félelemmel telt áhítattal viseltetnek Uruk iránt, és félnek az elszámolás rosszától, ami akkor éri őket,
és akik türelmesek, Uruk Arcát keresik, és megtartják az imát, és nyíltan és titokban adakoznak abból, amivel elláttuk őket, és jóval hárítják el a rosszat, – övék lesz a Végső Hajlék –
Éden kertjei, be fognak lépni azokba azokkal, akik jóravalók voltak a szüleik, házastársaik és leszármazottaik közül. És az angyalok belépnek hozzájuk minden kapun keresztül,
azt mondva: „Béke legyen veletek azért, amiért türelmesen viselkedtetek! És milyen kiváló a Végső Hajlék!”
És azok, akik megszegik Allah egyezségét, miután megkötötték azt, és elvágják azt, aminek az egyesítését Allah megparancsolta, és romlást terjesztenek a földön – ők azok, akiken átok van, és rossz lakhely jár nekik.
Allah növeli az ellátását annak, akinek akarja, és csökkenti. Örvendeznek az evilági életüknek, pedig az evilági életük a Túlvilághoz hasonlítva nem más, mint (rövid) élvezet.
És akik hitetlenek, azt mondják: „Miért nem küldetik le hozzá egy jel az Urától?” Mondd: „Bizony, Allah tévelygésbe engedi azt, akit akar, és vezeti azt, aki visszafordul,
akik hisznek, és akiknek a szíve megelégedést talál az Allahról való megemlékezésben. Hát vajon nem találnak-e a szívek megelégedést az Allahra való megemlékezésben ?”
Akik hisznek, és jókat cselekszenek, nekik minden jó jár, és a visszatérés gyönyörű helye.
Így küldtünk el téged egy néphez, ami előtt elmúltak más népek, hogy olvashasd nekik azt, amit kinyilatkoztattunk neked. És ők nem hisznek a Kegyelmesben. Mondd: „Ő az én Uram, nincs más isten, csak Ő. Rá hagyatkozom, és Hozzá térek vissza.”
És ha lenne olyan recitálás, amely által megmozdulnak a hegyek, vagy a föld meghasadna, vagy a halottak megszólalnának. De nem! A parancs Allahnál van. Hát azok, akik hitetlenek, nem tudják, hogy ha Allah úgy akarta volna, vezethette volna az egész emberiséget? És azokat, akik hitetlenek, nem szűnik meg nehézség sújtani azért, amit tettek, vagy az otthonaikhoz közel sújt le, amíg el nem jön Allah ígérete. Bizony, Allah nem szegi meg az ígéretét.
És bizony, kigúnyolták az előtted való Küldötteket is, de haladékot adtam azoknak, akik hitetlenek, megragadtam őket. És milyen volt az Én büntetésem!
Hát vajon Ő, Aki minden lélek felett áll, és tudja, mit szereztek maguknak? És mégis társítanak Allahhoz. Mondd: „Nevezzétek meg őket! Vagy olyasmiről akarjátok tájékoztatni Őt, amiről Ő nem tud a földön, vagy csak találgattok a szavakkal?” Nem, azok, akik hitetlenek, jónak tűntetik fel a tervezgetésük, és távol vannak tartva az úttól. És akit Allah tévelygésbe enged, annak nincs vezetője.
Nekik büntetés jár az evilági életben, és bizony a Túlvilág büntetése még szigorúbb. És nem lesz Allah ellen senki védelmezőjük.
A Kert példája, amely az istenfélőknek ígértetett: folyók folynak alatta, az étele örökké tartó, és az árnyéka is. Ez a vége azoknak, akik istenfélők. A hitetlenek vége pedig a Tűz.
És azok, akiknek a Könyvet adtuk, örvendeznek annak, ami leküldetett neked, de közülük vannak csoportok, amelyek tagadják egy részét. Mondd: „Nekem csak az parancsoltatott, hogy Allahot szolgáljam, és ne társítsak Hozzá. Hozzá hívok, és Hozzá lesz a visszatérésem!”
És így küldtük le a Koránt, törvényként, arab nyelven. És ha az ő vágyait követnéd, miután eljött hozzád valamennyi a tudásból, nem lenne Allah ellen támogatód és védelmeződ.
És bizony, előtted is elküldtünk küldötteket, és feleségeket és leszármazottakat jelöltünk ki nekik. És egyetlen Küldött sem jöhetett jellel, hacsak nem Allah engedelmével. Mindennek megvan a megírt ideje.
Allah eltöröli azt, amit akar, és megerősíti azt, amit akar. És Nála van a Könyv Anyja.
És akár megmutatjuk neked egy részét annak, ami nekik ígértetett, akár Magunkhoz veszünk, a te felelősséged csak az átadás, és a Miénk az elszámolás.
Hát nem látják, hogy hogyan jövünk a földjükre, megkisebbítve azt a széleiről? És Allah ítél, és nincs, aki megváltoztathatná az Ő ítéletét. És Ő gyors az elszámolásban.
És bizony terveket szőttek azok is, akik előttük voltak, de Allahé minden tervezés. Ő tudja, mit keres meg minden lélek és a hitetlenek meg fogják tudni, hogy kié a végső otthon.
És azok, akik hitetlenek, azt mondják: „Nem vagy te Küldött!” Mondd: „Elegendő Allah Tanúként köztem és köztetek, és elegendő tanúként az, akinek tudása van a Könyvből.
Alif Lám Ra. Könyv, amelyet leküldtünk neked, hogy kihozd az emberiséget a sötétségből a fényre, Uruk engedelmével, a Mindenható, a hála és dicséret Birtokosa útjára.
Allah az, Akié minden, ami az egekben, és ami a földön van. És jaj a hitetleneknek egy szigorú büntetés miatt!
Azok, akik jobban szeretik az evilági életet a Túlvilágnál, és távol tartanak Allah útjától, és ferdeséget keresnek benne – ők messzire tévelyegnek.
És nem küldtünk egyetlen küldöttet sem, csak a népe nyelvén, hogy egyértelművé tegye számukra. Aztán Allah tévelygésbe engedi azt, akit akar, és vezeti azt, akit akar. És Ő a Mindenható, a Bölcs.
És bizony, elküldtük Mózest az ájáinkkal: „Hozd ki a népedet a sötétségből a fényre, és emlékeztesd őket Allah napjaira!” Bizony, ebben jelek vannak mindenkinek, aki türelmes és hálás!
És amikor Mózes azt mondta a népének: „Emlékezzetek Allah kegyességére irántatok, amikor megmentett benneteket Fáraó embereitől, akik gonosz kínzással sújtottak benneteket, és megölték a fiaitokat, és élni hagyták a lányaitokat. És ebben hatalmas megpróbáltatás volt Uratoktól.”
És amikor Uratok azt hirdette ki: „Ha hálásak vagytok, bizony még többet adok nektek, de ha hálátlanok vagytok, bizony, szigorú az Én büntetésem!”
És Mózes azt mondta: „Ha hitetlenek vagytok, ti, és mindenki, aki a földön van, hát Allah Gazdag, nem szorul senkire, a hála és dicséret Birtokosa.”
Nem ért el benneteket azoknak a híre, akik előttetek voltak – Noé és Ád és Thamúd népéé, és azoké, akik utánuk voltak? Senki nem ismeri őket, csak Allah. A Küldötteik eljöttek hozzájuk nyilvánvaló bizonyítékokkal, de ők a szájukhoz emelték a kezüket, és azt mondták: „Bizony, mi nem hiszünk abban, amivel elküldettetek, és bizony, súlyos kétségben vagyunk azzal kapcsolatban, amire hívtok minket!”
A Küldötteik azt mondták: „Lehet-e bármi kétség Allahhal, az egek és a föld Teremtőjével kapcsolatban? Arra hív benneteket, hogy megbocsáthassa a bűneiteket, és haladékot adhasson egy kijelölt ideig!” Azt mondták: „Bizony, ti nem vagytok mások, mint hozzánk hasonló emberi lények, akik távol akarnak tartani minket attól, amit az ősapáink imádtak! Hozzatok hát nyilvánvaló bizonyítékot!”
A Küldötteik azt mondták nekik: „Mi csak emberi lények vagyunk, mint ti. De Allah arra árasztja ki a kegyelmét szolgái közül, akire Ő akarja. És nem lehetséges az nekünk, hogy bizonyítékot hozzunk nektek, kivéve Allah engedelmével. És Allahra hagyatkozzanak a hívők!
És miért ne hagyatkoznánk Allahra, mikor Ő az útjainkra vezetett minket? És bizony, türelemmel fogjuk viselni, bármi ártalmat okoztok is nekünk. És Allahra hagyatkozzanak a hagyatkozók!”
És akik hitetlenek voltak, azt mondták a Küldötteiknek: „Bizony, kiűzünk benneteket a földünkről, vagy vissza kell térnetek a vallásunkra!” És Uruk azt sugallta nekik: „Bizony, el fogjuk pusztítani a bűnösöket!
És bizony, benneteket telepítünk le a földön utánuk! Ez jár annak, aki fél attól, hogy Elém kell állnia, és féli az Én ígéretemet.”
És segítséget kértek, ám kudarcot vallott minden makacs fennhéjázó.
Mögötte van a Pokol, és gennyes folyadékot kap inni.
Kortyolja, de alig lesz képes lenyelni. És a halál jön felé minden oldalról, de nem fog meghalni. És folyamatos büntetés van mögötte.
Azok cselekedetinek a példája, akik nem hisznek Urukban, olyan, mint a hamu, amelyet a szél vadul fúj egy viharos napon. Nincs hatalmuk semmi felett, amit szereztek. Ez a messzire való tévelygés.
Hát nem látod, hogy Allah igazsággal teremtette az egeket és a földet? Ha Ő úgy akarja, eltávolít benneteket, és egy új teremtést hoz.
És ez nem nagy dolog Allahnak..
És megjelennek majd Allah elé mind együtt. És a gyengék majd azt mondják azoknak, akik fennhéjázók voltak: „Bizony, mi a követőitek voltunk, tudtok-e hát használni nekünk bármit Allah büntetése ellen?” Azt mondják: „Ha Allah vezetett volna minket, bizonnyal mi is vezettünk volna benneteket. Mindegy nekünk, hogy lázadunk, vagy türelmesek vagyunk, nincs nekünk hely a menekülésre!”
És a Sátán azt fogja mondani, amikor az ügy eldöntetett: „Bizony, Allah igaz ígéretet ígért nektek. Míg én is ígértem nektek, de elárultalak benneteket. És nem volt felettetek semmi hatalmam, csak hívtalak benneteket, és ti válaszoltatok nekem. Hát ne vádoljatok engem, hanem vádoljátok saját magatokat. Nem lehetek a segítőtök, és ti sem lehettek a segítőim. Bizony, én megtagadom, hogy korábban engem társítottatok. Bizony, a bűnösöknek fájdalmas büntetés jár.”
És bebocsáttatnak azok, akik hittek és jótetteket cselekedtek, a Kertekbe, amelyek alatt patakok folynak, abban fognak lakozni örökké, Uruk engedelmével. A köszöntésük ott „Békesség!” lesz.
Hát nem láttad, hogyan állít példát Allah a jó szóról – olyan, mint a jó fa, amelynek a gyökere szilárdan gyökerezik, és az ágai az égbe nyúlnak.
Megadja a gyümölcsét minden időben, Ura engedelmével. És Allah hasonlatokat állít az embereknek, hogy elgondolkodhassanak.
És a rossz szó példája olyan, mint a rossz fa, kitépve a föld felszínéről, szilárdság nélkül.
Megszilárdítja Allah azokat, akik hisznek, szilárd szóval, az evilági életben és a Túlvilágon. És Allah tévelygésbe engedi a bűnösöket. És Allah azt tesz, amit akar.
Nem láttad azokat, akik Allah kegyességét hitetlenségre cserélték, és a pusztulás házába vezették a népüket?
A Pokol. Abban fognak égni, és gonosz lakhely az.
És vetélytársakat állítottak Allah mellé, hogy félrevezessenek az Ő útjáról. Mondd: „Élvezzétek hát az élvezeteket, de bizony, a Tűzbe lesz a visszatérésetek!”
Mondd a szolgáimnak, akik hisznek, hogy tartsák meg az imát, és adakozzanak nyíltan és titokban abból, amivel elláttuk őket, mielőtt eljön egy Nap, amelyen nem lesz kereskedés, és nem lesz barátság.
Allah az, Aki megteremtette az egeket és a földet, és esőt küldött le az égből, aztán gyümölcsöket hozott elő általa, ellátásként nektek, és alárendelte nektek a hajókat, hogy keresztülhajózhassanak a tengeren az Ő parancsára, és alárendelte nektek a folyókat.
És alárendelte nektek a Napot és a Holdat, amelyek folyamatosan követik a pályájukat, és alárendelte nektek az éjszakát és a nappalt.
És megadott nektek mindent, amit kértetek tőle. Ha megpróbálnátok megszámolni Allah áldásait, nem lennétek képesek megszámolni. Bizony, az ember igazságtalan, hálátlan.
És amikor Ábrahám azt mondta: „Uram! Tedd ezt a várost (Mekkát) biztonságossá! És tarts távol engem és a fiaimat attól, hogy bálványokat imádjunk!
Uram! Bizony, azok (a bálványok) sokakat félrevezettek az emberek közül. Hát aki engem követ, az bizony hozzám tartozik, és aki nem engedelmeskedik nekem, hát bizony, Te vagy a Megbocsátó, az Irgalmas.
Urunk! Bizony, letelepítettem a leszármazottaim közül egyeseket egy megműveletlen völgyben, a te Sérthetetlen Házad közelében, Urunk, hogy megtarthassák az imát. Add hát, hogy az emberek egy részének a szíve feléjük hajoljon, és lásd el őket a gyümölcseiddel, hogy hálásak lehessenek.
Urunk! Bizony, Te tudod, hogy mi mit rejtünk el, és mit nyilvánítunk ki. És nincs rejtve Allahtól semmi a földön és az égben.
Dicsőség és hála Allahnak, Aki öregkoromra megadta nekem Iszmailt és Izsákot! Bizony, az én Uram a fohászok Meghallgatója.
Uram! Add, hogy megtartsam az imát, és a leszármazottaim közül is. Urunk! És fogadd el a fohászomat.
Urunk! Bocsáss meg nekem, és a szüleimnek, és a hívőknek azon a Napon, amikor megtörténik az elszámolás!”
És ne gondold, hogy Allah nem tudja azt, amit a bűnösök tesznek. Csak haladékot ad nekik addig a Napig, amikor a szemek majd kimeredve bámulnak,
előresietnek, úgy, hogy a fejük felfelé néz, a tekintetük nem tér vissza hozzájuk, és a szívük üres.
És figyelmeztesd az embereket arra a Napra, amikor eljön hozzájuk a büntetés, és azok, akik bűnösök voltak, azt mondják: „Urunk! Adj nekünk haladékot egy rövid ideig, válaszolni fogunk a hívásodra, és követjük a Küldötteket!” „Hát nem esküdtetek meg korábban, hogy nem lesz távozás nektek?
És laktatok azok lakhelyén, akik vétkeztek saját maguk ellen, és egyértelművé vált számotokra az, hogy hogyan bántunk velük, és elétek állítottuk a példákat.”
És bizony, tervezték a terveiket, de Allahnál volt a tervük, még ha olyan is volt a tervük, hogy a hegyek elmozduljanak tőle.
Ne gondold hát, hogy Allah megszegi a Küldötteinek tett ígéretét. Bizony, Allah Mindenható, a bosszú Birtokosa.
Azon a Napon, amikor a föld majd egy másik földdé lesz változtatva, és az egek is, és Allah, az Egyetlen, a Legyőzhetetlen elé állítatnak majd.
És azon a napon látni fogod a bűnösöket, összekötve, láncokban,
a ruhájuk kátrány, és az arcukat elborítja a Tűz.
Hogy Allah megfizethessen minden léleknek azért, amit megkeresett. Bizony, Allah gyors az elszámolásban.
Ez üzenet az emberiségnek, hogy figyelmeztetve legyenek általa, és hogy tudhassák, hogy Ő Egyetlen Isten, és hogy megemlékezhessenek azok, akik értenek.
Alif Lám Ra. Ezek a Könyv és egy nyilvánvaló recitálás ájái.
Talán azok, akik hitetlenek voltak, azt fogják kívánni, hogy muszlimok lettek volna.
Hagyd őket, hogy egyenek és szórakozzanak, és a hamis remény elvonja őket a hittől. Majd hamarosan meg fogják tudni.
És nem pusztítottunk el egyetlen várost, kivéve úgy, hogy leírt, ismert idő volt nekik.
Egyetlen közösség sem hozhatja előre a kijelölt idejét, és nem is késleltethetik.
És azt mondják: „Te, akihez az emlékeztető leküldetett! Bizony, te őrült vagy!
Miért nem hozod nekünk az angyalokat, ha az igazak közé tartozol?”
Nem küldjük le az angyalokat, csak az igazsággal, és akkor csak a várakozás maradna.
Bizony, Mi küldtük le az Emlékeztetőt, és Mi vagyunk a Megőrzője.
És bizony, elküldtünk Küldötteket előtted is, a korábbi népek csoportjaihoz.
És nem jött hozzájuk Küldött, csak úgy, hogy gúnyolódtak vele.
Így engedjük, hogy belépjen a bűnösök szívébe.
Nem hisznek benne, bár elmúltak már a korábbi népek példái.
És még ha kaput nyitnánk is nekik az égből, felmehetnének azon,
Biztosan azt mondanák: „Csak a szemünk lett megzavarva! Nem, megbabonázott nép vagyunk mi!”
És bizony, csillagképeket helyeztünk az égre, és széppé tettük azt a nézőknek.
És megvédelmeztük azt minden átkozott sátántól.
Kivéve azt, aki titokban hallgatózik, és hullócsillag követi.
És a földet kiterítettük, és hegyeket helyeztünk rá, és mindent megfelelő mértékben növesztettünk rajta.”
És megélhetést, helyeztünk abba nektek, és azoknak, amelyeknek nem ti vagytok az ellátói.
És nincs egyetlen dolog sem, aminek ne Nálunk lenne a kincsestára, és nem küldjük le másként, csak ismert mértékben.
És elküldtük a megtermékenyítő szeleket, és vizet küldtünk le az égből, és inni adtunk nektek, azonban nem ti vagytok a készleteivel gazdálkodók.
És bizony, Mi, Mi adunk életet, és Mi küldünk halálba, és Mi vagyunk az Örökösök. A Mindenható Allah az, Aki örökké fennmarad, és az egész teremtés Hozzá fog visszatérni.
És bizony, Mi ismerjük azokat, akik elmúltak közületek, és azokat is, akik el fognak jönni.
És bizony, Urad össze fogja gyűjteni őket. Bizony, Ő a Bölcs, mindent Tudó.
És bizony, megteremtettük az embert megszáradt agyagból, ami megváltoztatott fekete sárból való.
És megteremtettük a dzsinneket korábban, a tűz füst nélküli lángjából.
És mikor Urad azt mondta az angyaloknak: „Bizony, embert fogok teremteni megszáradt agyagból, ami megváltoztatott fekete sárból való.
És amikor megformáltam, és beleleheltem a lelkemből, akkor le fogjátok vetni magatokat előtte leborulva!”
És az angyalok leborultak, mind együtt,
kivéve Iblíszt. Ő visszautasította, hogy a leborulók között legyen.
Azt mondta: „Iblísz! Mi van veled, hogy nem vagy azok között, akik leborultak?”
Azt mondta: „Nem vagyok olyan, hogy leboruljak egy emberi lény előtt, akit olyan agyagból teremtettél, ami megváltoztatott fekete sárból való!”
Azt mondta: „Akkor menjél ki belőle (a Kertből), mert bizony, átkozott, kitaszított vagy.
És bizony, az átok lesz rajtad az Ítélet Napjáig.”
Azt mondta: „Uram! Adj hát nekem haladékot addig a Napig, amíg feltámaszttatnak!”
Azt mondta: „Hát bizony, azok közé tartozol, akiknek haladék adatott.
Addig a Napig, amelynek ideje jól ismert.”
Azt mondta: „Uram! Azért, mert félrevezettél engem, jónak tűntetem majd fel előttük a földön, és félrevezetem őket mind,
kivéve az őszinte hitű szolgáidat közülük.”
Azt mondta: „Ez az egyenes út, amely Hozzám vezet.
Bizony, ami a szolgáimat illeti, nincs hatalmad felettük, kivéve, akik téged követnek a félrevezetettek közül.”
És bizony, a Pokol a megígért hely mindannyiuknak.
Hét kapuja van a Pokolnak, és minden kapunak megvan a kijelölt része.
Bizony, az istenfélők kertekben és forrásoknál lesznek.
„Lépjetek be békében és biztonságban!”
És eltávolítjuk a keserűséget, ami a keblükben van, és testvérek, egymással szemben, fekhelyeken.
Nem érinti őket ott gond, és nem lesznek eltávolítva onnan.
Tájékoztasd a szolgáimat, hogy Én vagyok a Megbocsátó, Irgalmas.
Azonban az Én büntetésem – az a legfájdalmasabb büntetés.
És tájékoztasd őket Ábrahám vendégeiről,
amikor beléptek hozzá, és azt mondták: „Békesség!” Azt mondta: „Bizony, félünk tőletek!”
Azt mondták: „Ne félj! Bizony, hírt hozunk neked egy bölcs fiúról.”
Azt mondta: „Jó hírt mondtok nekem, pedig már elért engem az öregség? Miről adtok hát nekem jó hírt?”
Azt mondták: „Igazsággal mondunk neked jó hírt, ne légy hát azok között, akik elveszítik a reményt!”
Azt mondta: „Ki veszítené el a reményt Ura kegyelmében, kivéve azok, akik tévelygenek!”
Azt mondta: „Mi hát a küldetésetek, hírnökök?”
Azt mondták: „Bizony, azokhoz küldettünk el, akik bűnösök,
kivéve Lót családját, akiket meg fogjuk menteni mind.
Kivéve a feleségét.” Elrendeltük, hogy ő azok közül legyen, akik hátramaradnak.
És amikor a hírnökök eljöttek Lót családjához,
azt mondta: „Bizony, ti ismeretlen nép vagytok!”
Azt mondták: „Nem, eljöttünk hozzád azzal, amivel kapcsolatban kétségeik voltak.
És az igazsággal jöttünk el hozzád, és bizony, igazak vagyunk!
Kelj hát útra a családoddal az éjszaka egy részében, és te kövesd őket, mögöttük menve, és ne nézzen vissza közületek senki, és menjetek, ahova parancsoltatik nektek!”
És elmondtuk neki az ügyet, hogy azok gyökere elvágatik majd kora reggelre.
És jött a város népe, örvendezve.
Azt mondta: „Bizony, ezek az én vendégeim, ne hozzatok hát szégyent rám.
És féljétek Allahot, és ne szégyenítsetek meg!”
Azt mondták: „Hát nem tiltottunk el téged a teremtményektől?
Azt mondta Lót: „Ezek a lányaim, ha cselekedni akartok,”
Az életedre! Bizony, vakon bolyongtak megrészegültségükben.
És a hatalmas Kiáltás megragadta őket napkeltekor.
És a város legmagasabb részét a legalacsonyabbra döntöttük, és égetett agyagból való köveket záporoztattunk rá.
Bizony, ebben jelek vannak azoknak, akik tisztán látnak,
és bizony, egy még mindig létező úton van.
Bizony, ebben jel van a hívőknek.
És az erdő lakói bizony bűnösök voltak.
Ezért bosszút álltunk rajtuk, és bizony, mindkettő jól látható úton volt.
És bizony, al-Hidzsr lakói meghazudtolták a Küldötteket.
És megadtuk nekik az ájáinkat, de ők elfordultak azoktól.
És a hegyekből vájták ki a házaikat, biztonságban érezve magukat.
de a hatalmas Kiáltás megragadta őket kora reggel.
És nem használt nekik az, amit megkerestek.
És nem teremtettük az egeket és a földet és mindent, ami közöttük van máshogy, csak igazsággal. És bizony, az Óra biztosan el fog jönni. Legyél hát elnéző, szép elnézéssel.
Bizony, Urad – ő a Teremtő, a mindent Tudó.
És bizony, megadtuk neked a hét gyakran ismételtet, és a Hatalmas Koránt.
Ne tekints arra, amit közülük egyeseknek adtunk, és ne legyél szomorú miattuk. És ereszd le a szárnyad a hívőknek.
És mondd: „Bizony, én nyilvánvaló figyelmeztető vagyok.”
Amilyet leküldtünk azokhoz, akik összeesküsznek,
és részekre osztják a Koránt.
És Uradra! Bizony, kérdőre fogjuk vonni valamennyiüket
azzal kapcsolatban, amit tettek.
Hirdesd hát azt, ami neked parancsoltatott, és fordulj el a társítóktól.
Bizony, Mi elegendők vagyunk neked a gúnyolódók ellen,
akik más isteneket állítanak Allah mellé. De hamarosan meg fogják tudni.
És bizony, Mi tudjuk, hogy a kebled összeszorul a miatt, amit mondanak.
Hát magasztald Urad dicsőségét, és legyél azok között, akik leborulnak.
És szolgáld Uradat, amíg eljön hozzád a bizonyosság.
Allah parancsa eljön, ne siettesd hát. Ő mentes minden hiányosságtól, és Magasztos afelett, amit társítanak Mellé.
Ő küldi le az angyalokat a kinyilatkoztatással az Ő parancsából, annak, akinek akarja a szolgái közül, hogy: „Figyelmeztess, hogy nincs más isten, csak Én, féljetek hát engem!”
Ő teremtette az egeket és a földet igazsággal. Magasztos mindaz felett, amit társítanak mellé.
Ő teremtette az embert egy cseppből, és mégis, ő nyílt ellenségeskedő!
És a jószágokat, meleg van bennük számotokra, és belőlük esztek.
És szépség van benne számotokra, amikor behozzátok őket, és amikor kiviszitek őket.
És viszik a terheiteket egy olyan földre, amelyet nem érhettetek volna el, csak nagy nehézséggel magatoknak. Bizony, Uratok Jóságos, Irgalmas.
És lovakat és öszvéreket és szamarakat nektek, hogy lovagoljatok rajtuk, és ékességként. És olyasmit teremt, amiről nincs tudomásotok.
És Allah az, Aki megmutatja a helyes utat. De vannak olyanok, amelyek eltérnek. És ha Ő akarná, bizony mindannyiatokat vezetne.
Ő az, Aki vizet küld le nektek az égből, abból isztok, és abból nő a növényzet, amiben az állataitokat legeltetitek.
Az által növeszti nektek a gabonatermést, az olívát, a datolyapálmákat, a szőlőt, és mindenféle gyümölcsöt. Bizony, ebben jelek vannak azoknak, akik elgondolkodnak.
Alárendelte nektek az éjszakát és a nappalt, és a Napot és a Holdat, és a csillagok alárendeltettek az Ő parancsa által. Bizony, ebben jelek vannak a népnek, amely használja az eszét.
És mindaz, amit szaporított nektek a földön, különböző színekben – bizony, abban jelek vannak a népnek, amely megemlékezik.
És Ő az, Aki alárendelte a tengert nektek, hogy friss húst egyetek belőle, és előhozzátok belőle az ékességeit, amelyeket viseltek. És látod a hajókat, amelyek átszelik azt, hogy az Ő kegyét kereshessétek, és hálásak lehessetek.
Ő szilárd hegyeket ágyazott a földbe, hogy ne rázkódjék veletek, és folyókat és utakat, hogy tájékozódhassatok.
és jeleket. És a csillagok által tájékozódnak.
Hát az, Aki teremt, olyan lenne, mint az, aki nem teremt? Hát nem emlékeztek meg?
És ha meg akarnátok számolni Allah kegyeit, nem tudnátok megszámolni őket. Allah Megbocsátó, Irgalmas.
És Allah tudja, amit elrejtetek, és amit kinyilvánítotok.
És azok, akikhez Allahon kívül fohászkodnak, nem teremtenek semmit, hanem maguk is teremtve lettek.
Halottak, nem élők. És nem fogják észrevenni, hogy mikor lesznek feltámasztva.
A ti istenetek Egyetlen Isten. De akik nem hisznek a Túlvilágban, azoknak a szíve elutasító, és fennhéjázók.
Kétségtelen, Allah tudja, mit rejtenek el, és mit hoznak nyilvánosságra. Bizony, Ő nem szereti a fennhéjázókat.
És amikor azt mondják nekik: „Mit küldött le Uratok?” Azt mondják: „Ezek a régi népek meséi!”
Hogy teljes egészében viselhessék a terhüket a Feltámadás Napján, és azoknak a terhéből is, akiket félrevezettek, tudás nélkül. Nem rossz dolog-e az, amit el fognak viselni?
Bizony, akik előttük voltak, terveket szőttek, de Allah lesújtott az épületük alapjaira, hogy a tető rájuk zuhant fentről, és eljött hozzájuk a büntetés onnan, ahonnan nem is várták.
Aztán, a Feltámadás Napján Ő meg fogja szégyeníteni őket, és azt mondja: „Hol vannak a társaim, akikkel kapcsolatban ellenszegültetek?” Azok, akiknek tudás adatott, azt fogják mondani: „Bizony, ezen a Napon megalázás és a rossz van a hitetleneken!”
Azok, akiket az angyalok úgy vittek el a halálba, hogy önmaguk ellen vétkeztek, akkor felajánlanák az alávetettséget: „Nem tettünk semmi rosszat!” De igen! Allah jól tudja, hogy mit tettetek!
Lépjetek hát be a Pokol kapuin, hogy ott lakozzatok örökké! Bizony, nyomorúságos a fennhéjázók lakhelye!
És azt mondják azoknak, akik félték Allahot: „Mit küldött le Uratok?” Azt fogják mondani: „Jót.” Azoknak, akik jót cselekszenek ebben a világban, jó jár. És a túlvilági otthon még jobb. És bizony, kitűnő az istenfélők hajléka!
Éden kertjei, amelyekbe belépnek, amelyek alatt folyók folynak. Meglesz ott nekik mindenük, amit kívánnak. Így jutalmazza Allah az istenfélőket.
Azok, akiket az angyalok jóként visznek el a halálba, azt mondva: „Béke legyen veletek! Lépjetek be a Kertbe azért, amit cselekedtetek!”
Mi másra várnak, mint hogy az angyalok eljöjjenek hozzájuk, vagy hogy eljöjjön Urad parancsa? Így tettek azok is, akik előttük voltak. És Allah nem volt igazságtalan velük – ők voltak igazságtalanok saját magukkal.
Aztán lesújtott rájuk a gonosz következménye annak, amit cselekedtek, és körbevette őket az, amin gúnyolódtak.
És azt fogják mondani azok, akik társítottak: „Ha Allah akarta volna, sem mi, sem az ősapáink nem imádtunk volna mást Rajta kívül, és nem tiltottunk volna mást, mint amit Ő megtiltott.” Így tettek azok is, akik előttük voltak. Hát van-e a Küldöttnek más felelőssége, mint a nyilvánvaló átadás?
És bizony, minden néphez küldtünk Küldöttet, aki azt mondta: „Szolgáljátok Allahot, és kerüljétek el a hamis istenségeket!” Aztán voltak közöttük olyanok, akiket Allah vezetett, és voltak köztük olyanok, akik ellen beigazolódott a tévelygés. Utazzatok hát a földön, és lássátok, milyen volt a tagadók vége!
Ha vezetést kívánsz nekik, hát bizony Allah nem fogja vezetni azokat, akiket tévelygésbe enged, és nem lesz segítőjük sem
És megesküsznek Allahra a legerősebb esküjükkel, hogy Allah nem fogja feltámasztani azt, aki meghalt. Nem! Ez egy igaz Ígéret Tőle, de az emberek nagy része nem tudja.
Hogy Ő egyértelművé tegye számukra, amiben különböztek, és hogy azok, akik hitetlenek voltak, tudják, hogy hazudtak.
Bizony, a Mi szavunk egy dologhoz, ha akarjuk azt, az, hogy „Legyél!”, és az lesz.
És akik elvégezték a Hidzsrát Allah útján, miután igazságtalanok voltak velük, bizony, szép jóvátételt fizetünk nekik ebben a világban, de a Túlvilág jutalma bizonyosan nagyobb, bárcsak tudnák!
Akik türelmesek, és Urukra hagyatkoznak.
És nem küldtük előtted, csak férfiakat, akiknek kinyilatkoztattunk. Kérdezzétek hát meg az Emlékeztető népét, ha nem tudjátok.
Nyilvánvaló bizonyítékokkal jöttek, és írásokkal. És leküldtük neked az Emlékeztetőt, hogy egyértelművé tehesd az emberiségnek, ami leküldetett hozzájuk, és hogy elgondolkodhassanak.
És azok, akik gonosztetteket terveznek Allah ellen, vajon biztonságban érzik magukat attól, hogy Allah megparancsolja a földnek, hogy nyelje el őket, vagy eljön hozzájuk a büntetés onnan, ahonnan nem is várnák?
Vagy hogy Ő megragadja őket jövésmenésük közepette, és akkor nem tudnak elmenekülni?
Vagy hogy Ő megragadja őket, fokozatosan? De bizony, Urad kedvességgel teli, Irgalmas.
Hát nem látták azt, amit Allah teremtett? Az árnyékuk jobbra és balra vetül, leborulva Allah előtt, és ők jelentéktelenek.
És Allahnak borul le minden, ami az egekben és a földön van a mozgó teremtmények közül, és az angyalok is, és nem túl büszkék.
Félik Urukat, Aki felettük áll, és azt teszik, ami parancsoltatott nekik.
És Allah azt mondta: „Ne vegyetek két istent az imádatra! Ő csak egyetlen isten. Féljetek hát egyedül Engem!”
És Övé mindaz, ami az egekben és a földön van, és Övé a vallás örökké. Hát mást féltek-e, mint Allahot?
És minden, ami nektek van a kegyekből, Allahtól van. Aztán, amikor nehézség ér benneteket, Hozzá kiáltotok segítségért.
Aztán, amikor Ő eltávolítja rólatok a nehézséget, íme, a közületek valók egy része másokat társít Urukhoz,
hogy tagadják azt, amit nekik adtunk. Hát szórakozzatok csak, hamarosan meg fogjátok tudni!
És kijelölnek annak, amiről nincs tudásuk egy részt abból, amivel Mi láttuk el őket. Allahra, bizony, kérdőre lesztek vonva arról, amit kitaláltatok!
És lányokat tulajdonítanak Allahnak. Magasztos Ő! És nekik pedig az jár, amire vágynak.
És amikor egyiküknek leányról adnak hírt, arról, hogy lánygyermeke született, az arca elkomorodik, és szomorúság tölti el.
Elrejti magát az emberek elől annak rossz volta miatt, amiről hírt kapott. Megtartsa őt (a lányát) megaláztatásban, vagy temesse el a homokban? Hát nem rossz-e a döntés, amit hoznak?
Azokra, akik nem hisznek a Túlvilágban, a rossz hasonlata vonatkozik. És Allahra vonatkozik a legmagasztosabb hasonlat. És Allah Mindenható, Bölcs.
És ha Allah megbüntetné az emberiséget a bűneikért, nem hagyna rajta egyetlen mozgó teremtményt sem rajta (a földön). De haladékot ad nekik egy kijelölt ideig. Aztán, amikor a kijelölt idejük eljön, nem maradhatnak hátra egyetlen órát sem, és nem hozhatják előre.
És azt jelölik ki Allahnak, amit ők nem szeretnek, és a nyelvük megerősíti a hazugságot, hogy övék lesz a legjobb. Kétségtelen, hogy a Tűz lesz az övék, és elhagyatnak majd.
Allahra, bizony, elküldtünk az előtted való népekhez is, de a Sátán szépnek tűntette fel nekik a cselekedeteiket, azt, hogy ellenszegüljenek a Küldötteknek, és tagadják, amivel elküldettek. Ezért ma ő (a Sátán) a közeli barátjuk, és fájdalmas büntetés jár nekik.
És nem küldtük le neked a Könyvet másért, mint hogy egyértelműen elmagyarázhasd nekik azt, amiben különböztek, és vezetésként és kegyelemként azoknak, akik hisznek.
És Allah vizet küld le az égből, és életet ad általa a földnek a halála után. Bizony, ebben jelek vannak azoknak, akik hallgatnak.
És bizony, tanulság van számotokra a jószágokban. Inni adunk nektek abból, ami a hasukban van – a trágya és a vér között – tiszta tejet, amely jólesik az ivóknak.
És a datolyapálma és a szőlő gyümölcséből részegítő italotok és jó ellátásotok van. Bizony, ebben jel van a népnek, amely használja az eszét.
És Urad azt sugallta a méhnek: „Készíts lakhelyet a hegyekben, és a fák között, és azon, amit (az emberek) építenek.
Aztán egyél minden gyümölcsből, és kövesd Urad útjait, amelyek könnyűvé tétettek.” És a hasukból változó színű ital jön elő, amelyben gyógyulás van az emberek számára. Bizony, ebben jel van a népnek, amely elgondolkodik.
És Allah megteremtett benneteket, aztán majd a halálba küld. És lesz köztetek olyan, aki visszaküldetik a legrosszabb korba, hogy ne tudjon semmit, miután tudott. Bizony, Allah mindent Tudó, Hatalmas.
És Allah egyeseket közületek kegyekben részesített mások felett az ellátásban. De azok, akik kegyekben részesültek, nem akarják átadni az ellátásukat azoknak, akiket a jobb kezük birtokol (a rabszolgáiknak), hogy azok egyenlők legyenek velük. Talán Allah kegyessége az, amit elutasítanak?
És Allah házastársakat adott nektek saját magatok közül, és a házastársaitoktól gyermekeket és unokákat, és ellátott benneteket jó dolgokkal. És erre ők a hamisságban hisznek, és nem hisznek Allah kegyességében?
És mást imádnak Allahon kívül, ami nem tud adni nekik semmit  az egekből és a földből, és teljesen tehetetlen.
Hát ne találjatok ki semmilyen hasonlatot Allahra. Bizony, Allah tud, és ti nem tudtok.
Allah példát állít egy rabszolgáról, akit birtokolnak, és nincs hatalma semmin, és arról, akiről Tőlünk való jó ellátással gondoskodtunk, és abból adakozik nyíltan és titokban. Lehetnek ezek egyenlők? Dicsőség és hála Allahnak! De a legtöbben nem tudják.
És Allah példát állít két emberről, az egyikük néma, és nem képes semmit tenni, és teher a gazdájának. Bárhova is irányítja őt, nem hoz semmi jót. Egyenlő lehet-e ez azzal, aki igazságot parancsol, míg ő maga is az egyenes úton van?
És Allahé az egek és a föld Láthatatlanja. És az Óra parancsa csak egy szempillantásra van, vagy még közelebb. Bizony, Allah mindenek felett Hatalmas.
És Allah előhozott benneteket az anyáitok méhéből, amikor nem tudtatok semmit, és megadta nektek a hallást és a látást és a szívet, hogy hálásak lehessetek.
Hát nem látják a madarakat, megtartva az ég közepén? Nem tartja fenn őket más, csak Allah. Bizony, ebben jelek vannak azoknak, akik hisznek.
És Allah a házaitokat pihenőhellyé tette nektek, és házakat adott nektek a jószágok bőréből, amelyeket könnyűnek találtok az utazásotok napjain és a táborozásotok napjain, és a gyapjukból, prémjükből és szőrükből berendezési tárgyakat, és élvezetet egy ideig.
És Allah adott nektek abból, amit Ő teremtett, árnyékokat, és menedékeket adott nektek a hegyekben, és ruhákat készített nektek, amelyek megvédenek benneteket a hőségtől, és ruhákat, amelyek megvédenek a kölcsönös erőszakotoktól. Így tejesíti ki Ő az irántatok való kegyelmét, hogy alávethessétek magatokat.
Aztán, ha elfordulnak, a te felelősséged csak az egyértelmű átadás.
Felismerik Allah kegyét, aztán tagadják azt. A legtöbbjük hitetlen.
És a Napon, amikor majd feltámasztunk minden közösségből egy tanút, akkor nem adatik engedély a hitetleneknek, és nem lesznek megkérve, hogy jóvátegyék.
És amikor azok, akik vétkeztek, látják a büntetést, ekkor nem könnyíttetik meg az nekik, és nem kapnak haladékot.
És amikor azok, akik társítottak, látni fogják a társaikat, azt mondják: „Urunk, ezek a társaink, akikhez fohászkodtunk Rajtad kívül!” De visszadobják rájuk a szavukat: „Bizony, hazugok vagytok!”
És felajánlják azon a napon Allahnak, hogy alávetik magukat Neki, és elveszett számukra az, amit kitaláltak.
És azokat, akik hitetlenek voltak, és távol tartottak Allah útjától, büntetésre büntetéssel gyarapítjuk, mert romlást terjesztettek.
És azon a Napon feltámasztunk minden közösségből egy közülük való tanút velük kapcsolatban. És téged hozunk tanúul ezekkel kapcsolatban. És leküldtük neked a Könyvet, minden dolog világos magyarázataként, és vezetésként, és kegyelemként, és jó hírként a muszlimoknak.
Bizony, Allah igazságosságot parancsol, jótetteket, és hogy adjatok a rokonoknak, és megtiltja az erkölcstelenséget, és a helytelent, és a zsarnokságot. Int benneteket, hogy megemlékezhessetek.
És tartsátok be Allah egyezségét, ha megkötöttétek, és ne szegjétek meg az esküket a megerősítésük után, amikor Allahot tettétek meg biztosítéknak felettetek. Allah tudja, amit tesztek.
És ne legyetek olyanok, mint az az asszony, aki a megfont fonalát, miután az erős volt, szálakra szedi, ne tegyétek az eskütöket a megtévesztés eszközévé közöttetek, csak mert az egyik közösség számosabb, mint a másik közösség. Allah csak próbára tesz benneteket ezzel. És a Feltámadás Napján nyilvánvalóvá teszi nektek azt, amiben különböztetek.
És ha Allah úgy akarta volna, bizonyosan egyetlen közösséggé tehetett volna benneteket, de Ő a tévelygésbe engedi azt, akit akar, és vezeti azt, akit akar. És bizonyosan kérdőre lesztek vonva azzal kapcsolatban, amit cselekedtetek.
És ne tegyétek az eskütöket a megtévesztés eszközévé közöttetek, ez olyan lenne, mintha a láb megcsúszna, miután szilárdan állt, és megízlelnétek a rosszat azért, mert távol tartottatok másokat Allah útjától, és hatalmas büntetés járjon nektek.
És ne adjátok el Allah egyezségét alacsony áron. Bizony, ami Allahnál van, az jobb nektek, bárcsak tudnátok!
Ami nálatok van, az el fog fogyni, és ami Allahnál van, az megmarad. És bizony, azoknak, akik türelmesek, meg fogjuk adni a fizetségüket a legjobb szerint, amit cselekedtek.
Aki jótetteket cselekszik, akár férfi, akár nő, és hívő, annak bizony jó életet fogunk adni, és bizonnyal meg fogjuk fizetni a jutalmukat a legjobb szerint, amit cselekedtek.
És amikor a Koránt olvasod, keress menedéket Allahnál a kiátkozott Sátántól.
Bizony, neki (a Sátánnak) nincs hatalma azok felett, akik hisznek, és Urukra hagyatkoznak.
Csak azok felett van hatalma, akik szövetségesül választják őt, és akik társat állítanak Allah mellé.
És amikor helyettesítünk egy áját egy másik ája helyett – és Allah a legjobb Tudója annak, hogy mit küldött le – azt mondják: „Csak kitalálod!” De nem, a legtöbben nem tudják.
Mondd: „A szent Lélek (Gábriel) hozta le azt Uratoktól igazsággal, hogy megszilárdítsa azokat, akik hisznek, és vezetésként és jó hírként a muszlimoknak.”
És bizony tudjuk, hogy azt mondják: „Csak egy emberi lény az, aki tanítja őt!” Annak a nyelve, akire ők céloznak, idegen, míg ez tiszta arab nyelven van.
Bizony, azok, akik nem hisznek Allah ájáiban, Allah nem fogja vezetni őket, és fájdalmas büntetés jár nekik.
Csak azok találnak ki hamisságot, akik nem hisznek Allah ájáiban, és ők a hazugok.
Aki nem hisz Allahban, miután már hitt, kivéve az, akit kényszerítenek, de a szíve elégedett a hittel – de azok, akik megnyitják a szívüket a hitetlenségnek, rajtuk Allah haragja van, és hatalmas büntetés jár nekik.
Azért van ez, mert jobban szerették az evilági életet a Túlvilágnál, és mert Allah nem vezeti a hitetlenek népét.
Ők azok, akiknek Allah lepecsételte a szívét, a hallását és a látását, és ők a óvatlanok figyelmetlenek.
Kétségtelen, hogy ők a vesztesek a Túlvilágon.
Aztán bizony Urad azokhoz, akik elvégezték a Hidzsrát az után, hogy próbára lettek téve, és küzdöttek, és türelmesek voltak – bizony, Urad ez után Megbocsátó, Irgalmas
a Napon, amikor minden lélek önmagáért könyörögve jön majd, és minden lélek teljesen megkapja majd a fizetségét azért, amit cselekedett, és nem lesznek velük igazságtalanok.
Allah példát állít egy városról, amely biztonságos és elégedett volt, az ellátása bőségesen jött hozzá mindenhonnan. De megtagadta Allah kegyességét, ezért Allah megízleltette vele az éhség és a félelem szorítását azért, amit cselekedtek.
És bizony, eljött hozzájuk egy Küldött saját maguk közül, de meghazudtolták, ezért megragadta őket a büntetés, és vétkesek voltak.
Egyetek hát abból, amivel Allah ellátott benneteket, megengedettként és jóként. És legyetek hálásak Allah kegyeiért, ha egyedül Őt imádjátok.
Ő csak a dögállatot, és a vért, és a disznó húsát tiltotta meg nektek, és azt, amit másnak ajánlottak Allahon kívül. De ha valaki kényszerítve van, szándékos engedetlenség nélkül, és nem lépi túl a határokat, akkor bizony Allah Megbocsátó, Irgalmas.
És ne mondjátok arról, amiről a nyelvetek hazugságot állított, hogy: „Ez megengedett, és ez tilos!”, hogy hazugságot találjatok ki Allah ellen. Bizony, azok, akik hazugságot találnak ki Allah ellen, nem lesznek sikeresek.
Egy rövid élvezet, és fájdalmas büntetés jár nekik.
És a zsidóknak megtiltottuk azt, amit elbeszéltünk neked korábban. És nem Mi voltunk igazságtalanok velük, hanem ők voltak igazságtalanok saját magukkal.
Aztán bizony Urad azokhoz, akik tudatlanságban követtek el gonosz dolgot, és utána megbánták, és megjavultak – bizony, hozzájuk Urad utána Megbocsátó, Irgalmas.
Bizony, Ábrahám egymagában egy közösség volt, engedelmes Allahnak, haníf, és nem tartozott a társítók közé.
Hálás volt az Ő kegyeiért. Allah kiválasztotta őt, és az egyenes útra vezette.
És jót adtunk neki ebben a világban, és a Túlvilágon bizonyosan a jóravalók között lesz.
Aztán kinyilatkoztattuk neked: „Kövesd Ábrahám vallását, a hanífét, és ő nem tartozott a társítók közé.”
A szombat csak azoknak tétetett kötelezővé, akik vitáztak róla. És bizony, Urad ítélni fog közöttük a Feltámadás Napján abban, amiben különböztek.
Hívj Urad útjára bölcsességgel és szép beszéddel, és vitázz velük a legjobb módon. Bizony, Urad tudja a legjobban, hogy ki tévelyedett el az Ő útjáról, és Ő tudja legjobban, hogy kik a vezetettek.
És ha büntetsz, büntess olyan mértékben, mint amivel te lettél sújtva. De ha türelmes vagy– bizony, jobb azoknak, akik türelmesek.
És legyél türelmes! És a türelmed nem mástól van, csak Allahtól. És ne légy szomorú miattuk, és ne aggódj amiatt, amit kitervelnek.
Bizony, Allah azokkal van, akik istenfélők, és azokkal, akik jótevők.
Magasztos Ő, Aki a szolgáját éjszakai utazásra vitte a Sérthetetlen Mecsetből az al-Aqsza mecsetbe, amelynek a környékét megáldottuk, hogy megmutathassuk neki a jeleink egy részét. Bizony, Ő mindent hall, mindent tud.
És Mózesnek megadtuk a Könyvet, és vezetéssé tettük Izrael népének: „Ne vegyetek mást Rajtam kívül az ügyeitek rendezőjének!”
Azoknak a leszármazottai, akiket Noéval vittünk Bizony, ő hálás szolga volt.
És elrendeltük Izrael népének a Könyvben: „Bizony, romlást fogtok okozni a földön kétszer, és nagy felfuvalkodottságot fogtok elérni!”
És amikor eljött az ígéret az elsőre, elküldtük ellenetek a szolgáinkat, azokat, akik nagy erőszakkal behatoltak otthonaitok legbelső részébe. És beteljesedett ígéret volt ez.
Aztán még egyszer győzelmet adtunk nektek felettük, és megerősítettünk benneteket vagyonnal és fiakkal, és számosabbá tettünk benneteket.
„Ha jót tesztek, csak saját magatokért teszitek, és ha rosszat tesztek, az magatoknak van.” És amikor a végső ígéret eljött, azért volt, hogy megalázzon benneteket, és hogy belépjenek a mecsetbe, ahogy először is beléptek, és hogy elpusztítsanak mindent, amit meghódítottak, pusztulással.
Talán Uratok megirgalmaz nektek. De ha visszatértek, Mi is visszatérünk. És a Poklot börtönné tettük a hitetlenek számára.
Bizony, ez a Korán arra vezet, ami a legegyenesebb, és jó hírt ad át a hívőknek, akik jótetteket cselekszenek, hogy nagy jutalmuk lesz,
és hogy azoknak, akik nem hisznek a Túlvilágban, nekik fájdalmas büntetést készítettünk elő.
És az ember ugyanúgy fohászkodik a rosszért, ahogy a jóért fohászkodik, és az ember mindig elhamarkodott.
És az éjszakát és a nappalt két jellé tettük. És eltöröltük az éjszaka jelét, és a nappal jelét tettük láthatóvá, hogy Uratok kegyét kereshessétek, és tudhassátok az évek számát és az időszámítást. Mi minden dolgot részletesen megmagyaráztunk.
És minden embernek a nyakába erősítettük a sorsát, és előhozunk neki a Feltámadás Napján egy feljegyzést, amelyet nyitva fog találni.
„Olvasd a könyvedet! Elegendő elszámoltató vagy ma önmagad ellen!”
Aki a vezetést követi, csak saját javára van vezetve. És aki tévelygésbe megy, csak az (a saját java) ellen megy tévelygésbe. És egyetlen teherhordó sem viheti másnak a terhét. És nem büntetünk, amíg nem küldtünk küldöttet.
És ha Mi el akarunk pusztítani egy várost, parancsot küldünk azoknak, akik elpuhultak a bőségben, de ők megátalkodnak a bűnben. Így a szó beigazolódik ellene (a város ellen), és elpusztítjuk azt pusztítással.
És hány generációt pusztítottunk el Noé után! És elegendő Urad arra, hogy mindent tudjon szolgái bűneivel kapcsolatban, és tökéletesen ismerje azokat.
Aki a tovatűnőt kívánja, Mi megadjuk neki – azt, amit akarunk, annak, akinek akarjuk. Aztán pedig, elkészítettük neki a Poklot, abban fog égni, megalázva és elutasítva.
Ám aki a Túlvilágot kívánja, és erőfeszítéseket tesz érte, és hívő, hát ők azok, akiknek az erőfeszítései értékelve lesznek.
Mindkettőnek adunk Urad ajándékából. És Urad ajándékát nem lehet korlátozni.
Lásd, hogyan részesítettünk előnyben egyeseket közülük mások felett. De bizony, a Túlvilág nagyobb fokozatokban, és nagyobb a kiválósága.
Ne tegyetek más istent Allahhal, nehogy megszégyenítve és elhagyatva üljetek.
Urad elrendelte, hogy ne szolgáljatok mást, csak Őt, és legyetek jók a szülőkhöz. Ha egyikük vagy mindkettő eléri az öregkort veletek élve, ne mondjátok nekik a megvetés szavait, és ne űzzétek el őket, hanem beszéljetek velük nemes szavakkal.
És irgalomból ereszd le rájuk az alázatosság szárnyát, és mondd: „Uram, legyél velük kegyelmes, ahogy ők is felneveltek engem, mikor kicsi voltam!”
Uratok ismeri a legjobban azt, ami bennetek van. Ha jóravalók vagytok, akkor bizony Ő Megbocsátó azokhoz, akik gyakorta fordulnak Hozzá bűnbánattal.
És adjátok meg a rokonnak, ami jár, és a szegénynek és az úton járónak, és ne költekezzetek pazarolva.
Bizony, a pazarlók a sátánok testvérei. És a Sátán mindig hálátlan Urához.
És ha elfordulsz tőlük, Urad kegyelmét keresve, amit vársz, akkor mondj nekik könnyebbséget hozó szavakat.
És ne engedd, hogy a kezed a nyakadhoz legyen láncolva, és ne nyújtsd ki teljesen, hogy ott maradj vádolva, nincstelenül.
Bizony, Urad kibővíti az ellátást annak, akinek akarja, és leszűkíti másoknak. Bizony, Ő bensőségesen ismeri és látja a szolgáit.
És ne öljétek meg a gyermekeiteket a szegénységtől való félelemből. Mi gondoskodunk róluk és rólatok. Bizony, a megölésük nagy bűn.
És ne közelítsetek a paráznasághoz! Bizony, az erkölcstelenség, és gonosz út.
És ne öljetek meg senkit, amit Allah tiltottnak nyilvánított, hacsak nem jogosan. És akit igazságtalanul megölnek, a képviselőjének adtuk a hatalmat. De ne ess túlzásba az ölésben! Bizony, ő az, aki segítve van.
És ne közelítsetek az árva vagyonához, kivéve úgy, ahogy a legjobb, amíg eléri az érett kort. És tartsátok be az egyezséget. Bizony, az egyezséggel kapcsolatban meg fognak kérdezni benneteket.
És adjatok teljes mértéket, amikor mértek, és mérjetek hiteles mérleggel. Ez jobb, és az eredménye is szebb.
És ne kövesd azt, amivel kapcsolatban nincsen tudásod. Bizony, a hallás, a látás és a szív – ezek mind kérdőre lesznek vonva.
És ne járj felfuvalkodottan a földön. Bizony, sosem fogsz túlhaladni a földön, és sosem éred fel a hegyeket magasságban.
Mindez rosszcselekedet és gyűlöletes Urad előtt.
Ez abból van, amit Urad kinyilatkoztatott neked a bölcsességből: és ne tegyetek Allah mellé más istent, nehogy a Pokolba vettessetek, vádolva és kitaszítva.
És vajon Uratok fiakat választott nektek, és lányokat vett magának az angyalok közül? Bizony, súlyos szót mondotok!
És bizony, megmagyaráztuk ebben a Koránban, hogy megemlékezhessenek, de nem növeli ez őket másban, csak az utálkozásban.
Mondd: „Ha lennének Mellette istenek, ahogy ők mondják, akkor azok utat kerestek volna a Trón Urához!”
Messze felette áll és magasztosabb Ő annál, amit mondanak.
A hét ég és a föld és minden, ami bennük van, Őt magasztalja. És nincs semmi, ami ne az Ő dicsőségét magasztalná, de ti nem értitek a magasztalásukat. Bizony, Ő hosszú türelmű, Megbocsátó.
És amikor a Koránt olvasod, láthatatlan fátylat helyezünk közéd és azok közé, akik nem hisznek a Túlvilágban.
És a szívükre takarót helyeztünk, hogy ne értsenek, és a fülükbe süketséget. És amikor egyedül Uradat említed a Koránban, utálkozva fordulnak el.
Mi tudjuk legjobban, hogy mit hallgatnak, amikor téged hallgatnak. És amikor titkos tanácskozásokat tartanak, a bűnösök azt mondják: „Nem követettek mást, mint egy megbabonázott férfit!”
Nézd, hogyan hoznak rád példákat, és hogyan tévelyednek el! És nem képesek utat találni.
És azt mondják: „Amikor csontok és szétmorzsolódott por leszünk, talán fel leszünk támasztva egy új teremtésként?”
Mondd: „Legyetek kövek, vagy vas,
… vagy bármi más teremtett dolog, ami még nagyobb dolog szerintetek.” És azt mondják: „Ki fog visszahozni minket?” Mondd: „Ő, Aki először megteremtett benneteket”. Akkor a fejüket rázzák feléd, és azt mondják: „Mikor lesz az?” Mondd: „Talán hamarosan lesz.”
Azon a Napon Ő szólítani fog benneteket, és ti válaszoltok az Ő dicsőítésével, és azt fogjátok gondolni, hogy nem maradtatok, csak egy kis ideig.
És mondd meg a szolgáimnak, hogy azt mondják, ami a legjobb. Bizony, a Sátán ellenségeskedést ültet el köztük. Bizony, a Sátán nyilvánvaló ellensége az embernek.
Uratok ismer legjobban benneteket. Ha úgy akarja, megirgalmaz nektek, vagy ha úgy akarja, megbüntet benneteket. És nem azért küldtünk téged, hogy az ügyeik rendezője legyél.
És urad ismer legjobban mindenkit, aki az egekben és a földön van. És bizony, egyes prófétákat előnyben részesítettünk mások felett. És Dávidnak adtuk a Zabúrt.
Mondd: „Fohászkodjatok azokhoz, akiket istennek tartotok Rajta kívül! Azoknak nincs hatalmuk arra, hogy eltávolítsák a nehézségeket rólatok, sem, hogy átalakítsák azt.
Azok, akikhez fohászkodnak, közeledést keresnek Urukhoz, hogy melyikük legyen Hozzá a legközelebb, és az Ő kegyelmét remélik, és az Ő büntetését félik. Bizony, Urad büntetését mindig félni kell!
És nincs egyetlen város sem, amit ne pusztítanánk el a Feltámadás Napja előtt, vagy ne büntetnénk meg szigorú büntetéssel. Meg van ez írva a Könyvben.
És semmi nem tartott vissza attól, hogy jeleket küldjünk, csak az, hogy a korábbi generációk tagjai tagadták azokat. És Thamúdnak megadtuk a nősténytevét látható jelként, de igazságtalanul bántak vele. És nem küldtük a jeleket másért, csak azért, hogy félelmet keltsünk általuk.
És mikor azt mondtuk neked: „Bizony, Urad körülveszi az emberiséget!” És nem tettük a látványt, amit mutattunk neked mássá, csak próbatétellé az emberiségnek, ahogy az átkozott fa volt a Koránban. Félelmet keltünk bennük, de ez nem eredményez mást, mint hogy még jobban túllépik a határokat.
És amikor azt mondtuk az angyaloknak: „Boruljatok le Ádám előtt!” És ők leborultak, kivéve Iblísz. Ő azt mondta: „Boruljak le annak, akit agyagból teremtettél?”
Azt mondta: „Látod hát azt, akit megtiszteltetésben részesítettél felettem? Ha haladékot adsz nekem a Feltámadás Napjáig, bizony hatalmamba fogom keríteni a leszármazottait, kivéve egy keveset!”
Azt mondta Allah: „Menj, és aki közülük követ téged, hát bizony, a Pokol lesz a fizetségetek – bőséges fizetség az.
Csábítsd el közülük azt, akit tudsz a hangoddal, támadd meg őket a lovasságoddal és gyalogságoddal, és legyél társuk a vagyonukban, és a gyermekeikben, és ígérgess nekik! De a Sátán nem ígér mást nekik, csak megtévesztést.
Bizony, nincs hatalmad az Én szolgáim felett! És Urad elegendő Védelmezőként.”
Uratok az, Aki keresztülhajtja nektek a hajókat a tengeren, hogy az Ő kegyét kereshessétek. Bizony, Ő Irgalmas és Szeretetteljes irántatok.
És amikor nehézség ér benneteket a tengeren, elvesznek azok, akikhez fohászkodtok, kivéve Allah. De amikor kihoz benneteket a szárazföldre, elfordultok. Bizony, az ember hálátlan.
Hát biztonságban érzitek magatokat attól, hogy elnyelet benneteket a föld egy részével, vagy vihart küld ellenetek? Aztán nem találtok magatoknak védelmezőt!
Vagy biztonságban érzitek magatokat attól, hogy visszaküld benneteket abba még egyszer, és forgószelet küld rátok, és megfullaszt benneteket, mert hitetlenek (vagy hálátlanok) voltatok? Akkor nem fogtok ott bosszúállót találni Ellenünk!
És bizony, megtiszteltetésben részesítettük Ádám gyermekeit, és vittük őket a szárazföldön és a tengereken, és elláttuk őket jó dolgokkal, és jól látható előnyben részesítettük őket sokak felett azok közül, akiket teremtettünk.
És azon a Napon minden emberi lényt szólítani fogunk a cselekedetiek feljegyzéseivel, és akinek a könyve a jobb kezébe adatik, azok olvasni fogják a feljegyzésüket, és nem követnek el velük annyi igazságtalanságot sem, mint a datolyamagon a rost.
És aki vak ebben a világban, az vak lesz a Túlvilágon is, és még inkább tévelyegni fog az úttól.
Majdnem sikerült eltéríteniük attól, amit kinyilatkoztattunk neked, hogy kitalálj Rólunk valami mást. És akkor a bizalmas barátaikul választottak volna téged.
És ha nem erősítettünk volna meg, akkor csaknem hajlottál volna feléjük egy kicsit valamiben.
Akkor kétszerest ízleltettünk volna meg veled ebben az életben, és kétszereset a halál után. Nem találtál volna magadnak segítőt Ellenünk.
És már majdnem elijesztettek a földről, hogy elűzzenek róla. De akkor ők sem maradtak volna utánad, csak egy kevesen.
Ez volt a módszer azokkal is, akiket előtted küldtünk el küldötteinkként. És a Mi módszereinknek nem találod változását.
Tartsd meg az imát akkortól, amikor a Nap lefelé indul az éjszaka elsötétedéséig, és a hajnali olvasást,! Bizony, a hajnali olvasásról mindig tanúskodnak.
És virrassz az éjszakából, önkéntesen – talán Urad dicséretre méltó helyre emel majd.
És mondd: „Uram, add, hogy a bemenetelem igaz bemenetel legyen, és a kijövetelem igaz kimenetel legyen, és adj nekem Tőled Magadtól származó segítő hatalmat!”
És mondd: „Eljött az igazság, és eltűnt a hamisság! Bizony, a hamisságnak mindig el kell tűnnie.”
És leküldtük a Koránból azt, ami gyógyulás és kegyelem a hívőknek, de a bűnösöket nem növeli másban, csak a veszteségben.
És amikor kegyeket adunk az embernek, elfordul, és eltávolítja magát. És amikor rossz éri, kétségbeesik.
Mondd: „Mindegyik a maga természetének, szándékainak megfelelően cselekszik, de Urad tudja legjobban, hogy ki van a legjobb vezetéssel az útra vezetve.”
És kérdeznek téged a lélekről. Mondd: „A lélek Uram ügyei közül való. És nektek nem adatott a tudásból, csak egy kevés.”
És ha akartuk volna, bizony elvettük volna azt, amit kinyilatkoztattunk neked, és akkor nem találnál magadnak védelmezőt Tőlünk,
csak Urad kegyelmeként. Bizony, az Ő kegyessége irántad nagy.
Mondd: „Ha az emberiség és a dzsinnek összegyűlnének, hogy ehhez a Koránhoz hasonlót hozzanak elő, nem tudnának hozzá hasonlót előhozni, még ha segítenék is egymást.”
És bizony, megmagyaráztunk az emberiségnek ebben a Koránban minden példát, de az emberiség többsége visszautasított mindent, kivéve a hitetlenséget.
És azt mondják: „Nem fogunk hinni neked, amíg nem fakasztasz nekünk egy zubogó forrást a földből,
vagy kertjeid lesznek datolyából és szőlőből, és folyókat fakasztasz bennük bőséggel.
Vagy megteszed, hogy az ég ránk szakadjon darabokban, ahogy állítottad, vagy idehozod elénk Allahot és az angyalokat!
Vagy lesz egy aranyból épült házad, vagy felmégy az égbe. És még így sem fogunk hinni a felmeneteledben, amíg le nem hozol nekünk egy könyvet, amit olvashatunk.” Mondd: „Magasztaltassék Uram! Mi más vagyok én, mint emberi Küldött?”
És mi más akadályozta meg az embereket abban, hogy higgyenek, amikor a vezetés eljött hozzájuk, kivéve az, hogy azt mondták: „Vajon Allah egy emberi lényt küldött el Küldöttként?”
Mondd: „Ha angyalok volnának a földön, békességben járkálva, akkor bizonyosan egy angyalt küldtünk volna le hozzájuk az égből küldöttként!”
Mondd: „Elegendő Allah tanúként köztem és köztetek! Bizony, Ő bensőségesen ismeri és látja szolgáit.”
És akit Allah vezet, az a helyesen vezetett. És akit tévelygésbe enged, nem találsz nekik védelmezőt Rajta kívül. És össze fogjuk gyűjteni őket a Feltámadás Napján arccal lefele – vakon, némán és süketen. A lakhelyük a Pokol. Minden alkalommal, amikor csillapodik, Mi fokozzuk számukra a perzselő Tüzet.
Ez a fizetségük, mert nem hittek az ájáinkban, és azt mondták: „Amikor csontok és szétmorzsolódott por leszünk, talán fel leszünk támasztva egy új teremtésként?”
Hát nem látják, hogy Allah, Aki megteremtette az egeket és a földet, képes arra, hogy azokhoz hasonlót teremtsen? És kijelölt számukra egy határidőt, amivel kapcsolatban nincs kétség. De a bűnösök elutasítanak mindent, kivéve a hitetlenséget.
Mondd: „Ha ti birtokolnátok Uram kegyelmének kincseit, akkor bizonnyal visszatartanátok, mert félnétek elkölteni!” És az ember bizony szűkmarkú.
És bizony, adtunk Mózesnek kilenc nyilvánvaló jelet, kérdezzétek meg hát Izrael népét, amikor eljött hozzájuk, és Fáraó azt mondta neki: „Mózes! Bizony, azt gondolom, meg vagy babonázva!”
Azt mondta: „Bizony, tudod te, hogy nem más küldte le ezeket, csak az egek és a föld Ura, bizonyítékként. És bizony, én azt gondolom, te Fáraó, hogy pusztulásra vagy ítélve!”
És ki akarta űzni őket a földről, de Mi megfullasztottuk őt és az összeset, akik vele voltak.
És azt mondtuk utána Izrael népének: „Lakozzatok a földön, aztán, mikor eljön a Túlvilág ígérete, összekevert tömegként hozunk elő benneteket.”
Az igazsággal küldtük le a Koránt, és igazsággal jött le, És nem másért küldtünk téged, csak jó hír hozójaként, és figyelmeztetőként.
A Korán az, amelyet részletekre osztottunk, hogy időközökkel olvasd az embereknek. És fokozatonként nyilatkoztattuk ki.
Mondd: „Higgyetek benne, vagy ne higgyetek benne. Bizony, azok, akiknek korábban a tudás adatott, amikor ezt olvassák nekik, az arcukra borulnak.
És azt mondják: „Magasztaltassék Urunk! Bizony, Urunk ígérete beteljesedik!”
És az arcukra borulnak, sírva, és növeli az alázatukat.
Mondd: „Fohászkodjatok Allahhoz, vagy fohászkodjatok a Kegyelmeshez! Bárhogy is fohászkodtok Hozzá, Övéi a Legszebb Nevek. És ne legyél hangos az imádban, és ne legyél csendes sem benne, hanem keress mérsékelt utat közötte.
És mondd: „Dicsőség és hála Allahnak, Aki nem vett magához fiat, és nincs társa az uralmában, sem védelmezője a gyengeségtől. És magasztald Őt magasztalással!
Dicsőség és hála Allahnak, Aki leküldte a Könyvet szolgájának, és nem tett bele semmi ferdeséget.
Egyenessé tette, hogy figyelmeztessen a Tőle való szigorú büntetésre, és jó hírt adjon át a hívőknek, akik jókat cselekszenek, hogy jó jutalom jár nekik.
Abban fognak lakozni örökké.
És hogy figyelmeztesse azokat, akik azt mondják: „Allah fiat vett.”
Nincs erről semmi tudásuk, és az ősapáiknak sem volt. Súlyos dolog az a szó, ami a szájukon kijön, és nem mondanak mást, csak hazugságot.
Talán elpusztítanád magadat a szomorúsággal miattuk, ha nem hisznek ebben az elbeszélésben.
Bizony, mindazt, ami a földön van, az ékességévé tettük, hogy próbára tehessük, melyikük a legjobb cselekedeteiben az emberek közül.
És bizony, ami rajta van, puszta földdé fogjuk tenni.
Vagy azt gondolod, hogy a barlang társai és Raqím csodák voltak a jeleink közül?
Amikor az ifjak visszavonultak a barlangjukba, és azt mondták: „Urunk! Adj nekünk kegyelmet Tőled Magadtól, és tedd lehetővé nekünk az ügyeinkben a helyes vezetést!”
Aztán beborítottuk a hallásukat a barlangban bizonyos számú évig.
Aztán felébresztettük őket, hogy nyilvánvalóvá tegyük, hogy a két csoport közül, melyik számította ki legjobban az időt, ameddig időztek.
Elbeszéljük neked a történetüket igazsággal. Bizony, olyan ifjak voltak, akik hittek Urukban, és növeltük őket a vezetésben.
Megerősítettük a szívüket, amikor felálltak, és azt mondták: „A mi Urunk az egek és a föld Ura. Soha nem fogunk más istenhez fohászkodni Rajta kívül. Bizony, akkor szörnyű dolgot mondanánk!
Ezek, a mi népünk más isteneket vettek Rajta kívül. Miért nem hoznak elő rájuk  nyilvánvaló bizonyítékot? És ki igazságtalanabb, mint aki hazugságot talál ki Allah ellen?”
„És amikor elkülönültetek tőlük, és attól, amit Allahon kívül imádnak, akkor vonuljatok vissza a barlangba. Uratok kiterjeszti rátok az Ő kegyelmét, és könnyebbséget tesz lehetővé az ügyeitekben.”
És láthattad volna a Napot, amikor felkelt, ahogy jobbra hajlott a barlangjuktól, és amikor lenyugodott, balról hagyta el őket, míg ők egy nyílt részén feküdtek a barlangnak. Ez Allah jelei közül volt. Akit Allah vezet, az a helyesen vezetett, és akit tévelygésbe enged, annak sosem találsz védelmezőt, vezetőt.
És azt gondolnád, hogy ébren voltak, pedig aludtak. És jobbra és balra forgattuk őket, míg a kutyájuk a bejáratnál nyújtotta ki a lábait. Ha rájuk néztél volna, bizonnyal menekülve fordultál volna el tőlük, és félelemmel töltöttek volna el.
És így ébresztettük fel őket, hogy megkérdezhessék egymást. Egy beszélő közülük azt mondta: „Mennyi ideig időztetek?” Azt mondták: „Egy napig időztünk, vagy egy nap egy részéig”. Azt mondták: „Uratok tudja legjobban, hogy meddig időztetek! Küldjétek hát el egyiketeket ezzel az ezüstpénzetekkel a városba, és nézze meg, hogy melyik étel a legtisztább ott, és hozzon nektek ellátást abból, és legyen óvatos! És ne tudjon rólatok senki!”
„Bizony, ha értesülnek rólatok, megköveznek, vagy visszatérítenek a vallásukra. És akkor soha nem lesztek sikeresek!”
És így tettük ismertté őket az emberek számára, hogy tudhassák, hogy Allah ígérete igaz, és hogy nincs kétség az Órával kapcsolatban. Amikor összekülönböztek maguk között az esetükről, és azt mondták: „Építsetek föléjük egy épületet. Uruk tud a legjobban róluk”. De azok, akik felülkerekedtek, azt mondták: „Építsük föléjük imahelyet!”
Azt fogják mondani, hogy hárman voltak, és a negyedik köztük a kutyájuk. És mondják, hogy öten voltak, a hatodik köztük a kutyájuk – találgatják a Láthatatlant. És azt mondják, hogy heten voltak, a nyolcadik köztük a kutyájuk. Mondd: „Uram tudja a legjobban a számukat! Nem ismerik őket, csak kevesen. Ne vitázzatok hát róluk, hacsak nem egyértelmű bizonyíték alapján. És ne tanácskozz róluk senkivel közülük.
És ne mondd semmiről, hogy „Bizony, megteszem azt holnap”,
hacsak nem „ha Allah úgy akarja”. És emlékezz meg Uradról, ha elfelejted, és mondd: „Talán Uram olyasmire vezet engem, ami közelebb van a helyes vezetéshez ennél”.
És a barlangban időztek háromszáz évig, és még kilencet.
Mondd: „Allah tudja a legjobban, hogy meddig időztek. Övé az egek és a föld Láthatatlanjának  tudása. Senki nem fogható Hozzá látásban és hallásban. Nincs Rajta kívül védelmezőjük, és nem osztozik az uralmában senkivel.
És olvasd, ami kinyilatkoztatott neked a Urad Könyvéből! Senki nem változtathatja meg az Ő szavait, és nem találsz Rajta kívül menedéket.
És tartsd magad türelmesen azokkal, akik Urukhoz fohászkodnak reggel és este, az Ő Arcát akarva. És ne hagyd, hogy a tekinteted elkerülje őket, az evilági élet ékességét akarva, és ne engedelmeskedj annak, akinek a szívét figyelmetlenné tettük a Rólunk való megemlékezésre, és aki a saját vágyait követi, és aki az ügyeiben túllép minden határt.
És mondd: „Az igazság Uratoktól van. Ezért aki akar, az higgyen, és aki akar, az ne higgyen.” Bizony, a bűnösöknek a Tüzet készítettük elő, amely a falaival körbeveszi őket. És ha megkönnyebbülést kérnek, olvadt fémhez hasonló vizet kapnak könnyítésül, ami leforrázza az arcukat. Milyen rossz ital, és milyen alávaló nyughely!
Azok, akik hisznek, és jótetteket cselekszenek – bizony, nem engedjük kárba veszni azok fizetségét, akik jót tesznek.
Ők azok, akiknek Éden kertjei járnak, amelyek alatt folyók folynak. Arany karkötőkkel lesznek ékesítve ott, és zöld ruhákat viselnek finom selyemből és nehéz, gazdag brokátból, díszes fekhelyeken heverve. Milyen kitűnő jutalom, és kitűnő nyughely!
És beszéld el nekik két ember példáját! Egyiküknek két szőlőskertet adtunk, és datolyapálmákkal szegélyeztük, és szántóföldet helyeztünk közéjük.
Mindkét kert meghozta a termését, anélkül, hogy veszteséget szenvedett volna benne, és egy folyót fakasztottunk közöttük.
És a kert tulajdonosának voltak gyümölcsei, és azt mondta a társának, amikor vitatkozott vele: „Én nagyobb vagyok nálad a vagyonban, és erősebb emberek tekintetében!”
És belépett a kertjébe, vétkezve saját maga ellen. Azt mondta: „Nem hiszem, hogy ez valaha is el fog tűnni!
És nem hiszem, hogy az Óra be fog következni. És még ha visszavitetem is Uramhoz, ott biztosan jobbat fogok találni ennél a kettőnél cserébe.”
A társa azt mondta nekik, míg vitáztak: „Hát nem hiszel abban, Aki megteremtett téged porból, aztán egy cseppből, és aztán emberré formált?
Ami engem illet, Ő Allah, az én Uram, és én nem társítok senkit Uram mellé!
Miért nem mondtad, amikor a kertedbe léptél, hogy: „Bármit is akar Allah, nincs erő, csak Allah által. Ha kevesebbnek látsz engem magadnál vagyon és gyermekek tekintetében,
hát lehet, hogy Uram majd jobbat ad nekem, mint a te kerted, és arra csapást fog küldeni az égből, és csúszós pusztaság lesz belőle,
vagy a vize elapad, és soha nem leszel képes megtalálni.”
És a gyümölcsei körbevétettek a pusztulással, és a kezeit tördelte kétségbeesésében amiatt, amit ráköltött a kertre, és az pedig összeroskadt a lugasain. Azt mondta: „Bárcsak ne társítottam volna Uram mellé senkit!”
És nem volt csapata, aki megsegítette volna őt, Allahon kívül, és saját magát sem tudta megsegíteni.
Ott a védelem egyedül Allahé, az Igazé. Ő a legjobb Jutalmazó, és a legsúlyosabban Büntető.
És beszéld el nekik az evilági életre vonatkozó hasonlatot! Olyan, mint a víz, amit leküldünk az égből, amivel aztán a föld növényzete keveredik, de aztán száraz kóróvá válnak, amit szétszórnak a szelek. És Allah képes megtenni mindent.
A vagyon és a gyermekek az evilági élet ékességei. De a maradandó jócselekedetek jobbak Urad előtt jutalukat tekintve, és jobbak a remény alapjául.
Azon a Napon, amikor elmozdítjuk a hegyeket, és egyenletes síkságként fogod látni a földet, és Mi összegyűjtjük őket, és nem hagyunk hátra közülük senkit.
És fel lesznek vonultatva Uruk előtt sorokban, és Ő azt fogja mondani: „Bizony, úgy jöttetek Hozzánk, ahogy először megteremtettünk benneteket. De nem! Ti azt állítottátok, hogy nem lesz számotokra kijelölt találkozó!”
És a könyv a kezükbe helyeztetik majd, és látni fogod, hogy a bűnösök félnek majd attól, ami benne van. Azt mondják majd: „Jaj nekünk! Miféle könyv ez, ami nem hagy el semmi nagy vagy kicsi dolgot, hanem mind fel van sorolva benne?” És meg fognak találni mindent, amit tettek, eléjük adva. És Urad nem lesz igazságtalan senkivel.
És emlékezz, mikor azt mondtuk az angyaloknak: „Boruljatok le Ádám előtt!” És ők leborultak, kivéve Iblísz. Ő a dzsinnek közül való volt, és fellázadt Ura parancsa ellen. Hát vajon őt és a leszármazottait választjátok-e védelmezőnek Rajtam kívül, mikor pedig ők az ellenségeitek? Milyen rossz csere ez a bűnösöknek!
Nem tettem őket az egek és a föld teremtésének tanújává, és a saját teremtésüknek sem, mint ahogy nem tettem volna meg a tévelygésbe vivőket segítőnek!
És a Napon, amikor azt fogja mondani: „Hívjátok azokat, akikről azt állítottátok, hogy az Én társaim!” És hívni fogják őket, de nem fognak nekik válaszolni. És elválasztót helyezünk közéjük.
És a bűnösök látni fogják a Tüzet, és biztosak lesznek benne, hogy bele fognak zuhanni. És nem fognak belőle menekvést találni.
És bizony, megmagyaráztunk ebben a Koránban minden példát az emberiségnek. De az ember a legtöbb dologban vitatkozik.
És semmi sem akadályozta meg az embereket abban, hogy higgyenek, és Uruk bocsánatát kérjék, amikor a vezetés eljött hozzájuk, csak az, hogy ismétlődjék meg velük a korábban voltakkal történt eljárás, vagy hogy a büntetés megjelenjék előttük.
És nem küldtük a Küldötteket másért, mint jó hír hozójaként és figyelmeztetőként. És akik hitetlenek, hamissággal érvelnek. És tréfának veszik az Én ájáimat és azt, amivel kapcsolatban figyelmeztetik őket.
És ki igazságtalanabb annál, mint az, akit emlékeztetnek Ura ájáival, de elfordul tőlük, és elfelejti, hogy mit küldött előre a keze? Bizony, takarót helyeztünk a szívükre, hogy ne értsék meg, és a fülükbe süketséget. És ha a vezetésre is hívod őket, soha nem lesznek vezetve.
És Urad Megbocsátó, a kegyelem Birtokosa. Ha megbüntetné őket azért, amit megkerestek, siettetné számukra a büntetést. De van nekik egy kijelölt határidejük, amitől nem találhatnak menekvést.
És itt vannak, íme, a városok – elpusztítottuk őket, mikor bűnösök voltak, és egy kijelölt határidőt tettünk meg a pusztulásukra.
És amikor Mózes azt mondta a legényének: „Nem állok meg addig, amíg el nem érem a két tenger találkozását, vagy hosszú idő nem telik el.”
De amikor elérték a találkozási helyett közöttük, elfeledkeztek a halukról, és a tengerbe vette az útját, mint egy alagúton keresztül.
Aztán, mikor továbbmentek, azt mondta a legényének: „Hozd elő a reggelinket! Bizony, fáradságot szenvedtünk ebben az utazásunkban.”
Azt mondta: „Láttad, amikor lepihentünk a sziklánál? Bizony, elfeledkeztem a halról! És nem feledtette el velem más, csak a Sátán, hogy megemlítsem. És csodálatos módon a tengerbe vette az útját.”
Azt mondta: „Ez az, amit kerestünk!” És visszatértek, a nyomaikat követve.
És találtak egy szolgát a szolgáink közül, akinek Tőlünk Magunktól származó kegyelmet adtunk, és közvetlenül Tőlünk származó tudást tanítottunk neki.
Mózes azt mondta neki: „Követhetlek téged azzal a feltétellel, hogy tanítasz nekem az igaz vezetésből, ami neked taníttatott?”
Azt mondta: „Bizony, nem leszel képes türelmesnek lenni velem.
És hogyan lehetnél türelmes azzal kapcsolatban, amit nem fogsz fel tudással?”
Azt mondta Mózes: „Ha Allah úgy akarja, türelmesnek fogsz találni engem, és nem leszek engedetlen irántad semmilyen parancsodban”.
Azt mondta: „Akkor, ha követsz engem, ne kérdezz engem semmiről, amíg én nem teszek említést róla!”
És útnak eredtek, amíg felszálltak egy hajóra, és egy lyukat ütött rajta. Azt mondta: „Lyukat ütöttél rajta, hogy megfullaszd az embereit? Bizony, súlyos dolgot tettél!”
Azt mondta: „Hát nem mondtam, hogy nem leszel képes türelmesnek maradni velem?”
Azt mondta: „Ne vádolj azért, amit elfelejtettem, és ne követelj tőlem olyasmit az ügyeimben, ami nehézséget okoz nekem!”
És útnak eredtek, amíg találkoztak egy fiúval, és megölte őt. Azt mondta: „Megöltél egy tiszta lelket másért, mint egy lélekért? Bizony, gonosz dolgot cselekedtél!”
Azt mondta: „Hát nem mondtam neked, hogy nem leszel képes türelmesnek maradni velem?”
Azt mondta: „Ha megkérdezlek bármiről ezután, ne tarts meg többé a társadnak. Bizony, felmentést kaptál tőlem.”
És útra keltek, amíg, mikor egy város népéhez értek, ételt kértek a népétől, de azok visszautasították, hogy vendégül lássák őket. Aztán találtak abban egy falat, ami már majdnem összeomlott, és felépítette. Azt mondta Mózes: „Ha akartad volna, bizony vehettél volna érte fizetséget!”
Azt mondta: „Ez az elválás köztem és közted! És tájékoztatlak téged annak a magyarázatáról, amivel kapcsolatban nem voltál képes türelmes lenni.”
Ami a hajót illeti, szegény embereké volt, akik a tengeren dolgoztak. Ezért kárt akartam okozni benne, mert egy király jött mögöttük, aki erővel elvett minden hajót.
És ami a fiút illeti, a szülei hívők voltak, és attól tartottunk, hogy elnyomja őket lázadással és hitetlenséggel.
És azt akartuk, hogy az Uruk adjon nekik cserébe egy olyat, aki tisztább nála, és közelebb van szeretetteljességben.
És ami a falat illeti, két árva fiúé volt a városban, és alatta volt a kincsük, és az apjuk jóravaló ember volt. Ezért Urad azt akarta, hogy elérjék az érett kort, és előhozzák a kincsüket, kegyelemként Uradtól. És nem a saját elhatározásomból tettem. Ez a magyarázata annak, amivel kapcsolatban nem tudtál türelmes maradni.
És kérdeznek téged Dhul-Qarnainról. Mondd: „Elmondok nektek róla egy emlékeztetőt.”
Bizony, megalapoztuk őt a földön, és utat adtunk neki mindenhez.
És követett egy utat.
Amíg, mikor elérte a Nap lenyugvásának helyét, azt találta, hogy sötét sárral szennyezett forrásba nyugszik le. És talált a közelében egy népet. Azt mondtuk: „Dhul-Qarnain! Vagy büntesd meg őket, vagy bánj velük jósággal!”
Azt mondta: „Ami azt illeti, aki igazságtalanul cselekszik, hamarosan meg fogjuk büntetni. Aztán Urához vitetik vissza, és Ő meg fogja büntetni, szörnyű büntetéssel.
De aki hisz, és jótetteket cselekszik, neki a legszebb fizetség jár, és könnyű parancsot fogunk neki mondani.”
Aztán követett egy utat.
Amíg, mikor elérte a napkelte helyét, azt találta, hogy olyan népre kel fel, amelynek nem adtunk ellene semmilyen menedéket.
Így volt. És Mi körülvettünk mindent, ami nála volt a tudásból.
Aztán követett egy utat,
amíg elérkezett a két hegy közé, ahol talált egy népet, amely alig értette a beszédet.
Azt mondták: „Dhul-Qarnain! Bizony, Góg és Magóg romlást terjesztenek a földön. Adhatunk-e hát neked fizetséget azért, hogy elválasztót emelj közénk és közéjük?”
Azt mondta: „Amiben Uram megalapozott engem, az jobb,. De segítsetek engem erővel. Építek közétek és közéjük egy elválasztót.
Hozzatok nekem vastömböket!” Amíg, mikor kitöltötte a két hegycsúcs között, azt mondta: „Fújjatok!”, amíg olyanná tette, mint a tűz. Azt mondta: „Hozzatok nekem olvadt rezet, hogy ráöntsük.”
És így nem voltak képesek megmászni, sem repedést törni rajta.
Azt mondta: „Ez kegyelem Uramtól. De amikor eljön Uram ígérete, Ő a földig fogja rombolni ezt. És Uram ígérete igaz!
Azon a Napon hagyni fogjuk, hogy egyesek másokra zúduljanak. És megfúvatik a harsona, és összegyűjtjük őket, mind együtt.
És azon a Napon megmutatjuk a Poklot a hitetleneknek, színről színre –
azoknak, akiknek a szeme vak volt a Rólam való megemlékezésre, és nem voltak képesek hallani.
Hát azok, akik hitetlenek, azt gondolják, hogy az Én szolgáimat vehetik védelmezőnek helyettem? Bizony, a Poklot készítettük elő a hitetleneknek lakhelyként!
Mondd: „Tájékoztassalak benneteket azokról, akik a legnagyobb vesztesek a cselekedeteiket tekintve?
Azok, akiknek tévútra mennek az erőfeszítései az evilági életben, míg azt hitték, hogy jót szereznek a cselekedeteikkel.”
Ők azok, akik nem hisznek Uruk ájáiban, és a Vele való találkozásban. Ezért hiábavalóak a cselekedeteik, és nem adunk nekik semmi súlyt a Feltámadás Napján.
Ez a fizetségük, a Pokol, mert hitetlenek voltak, és gúnyolódás tárgyává tették az ájáimat  és a Küldötteimet.
Bizony, azoknak, akik hisznek, és jótetteket cselekszenek, a Firdausz kertjei járnak lakhelyül.
Abban fognak lakozni örökké. Nem fognak arra vágyni, hogy kikerüljenek onnan.
Mondd: „Ha a tenger tinta volna Uram szavai számára, bizony, a tenger elfogyna, mielőtt elfogynának Uram szavai, még ha még egyszer annyit hoznánk is segítségül.”
Mondd: „Én csak emberi lény vagyok, mint ti. Kinyilatkoztatott nekem, hogy az istenetek Egyetlen Isten. És aki reméli az Urával való találkozást, az cselekedjen jótetteket, és ne társítson az istenszolgálatban senkit Urához.”
Kef Há Já Ain Szad.
Megemlékezés ez Urad kegyelméről a szolgája, Zakariás iránt.
Amikor Urához fohászkodott, titkos fohásszal.
Azt mondta: „Uram! Bizony, meggyengültek a csontjaim, és ősz haj borította el a fejemet. És sosem maradtam áldatlanul a Hozzád való fohászomban, Uram!
És bizony, félek a rokonaim miatt, amikor én már nem leszek, és a feleségem meddő. Adj hát nekem Tőled Magadtól egy örököst,
aki örököl majd tőlem, és örököl majd Jákob családjától. És tedd őt, Uram, olyanná, akivel elégedett vagy!”
„Zakariás! Bizony, jó hírt mondunk neked egy fiúról, akinek a neve János (Jahja). Ezt a nevet nem adtuk még senkinek előtte.
Azt mondta: „Uram! Hogyan lehet fiam, amikor a feleségem meddő, és én pedig elértem már a végső öregkort?”
Azt mondta: „Így lesz. Urad azt mondta: „Könnyű ezt nekem megtenni, és bizony megteremtettelek korábban téged is, mikor semmi sem voltál.”
Azt mondta: „Uram! Adj nekem egy jelet.” Azt mondta: „A jeled az lesz, hogy nem fogsz beszélni az emberekkel három éjszakát.”
És kiment az emberek elé az imafülkéjéből, és mutatta nekik, hogy magasztalják reggel és este.
„János! Ragaszkodj erősen a Könyvhöz! És bölcsességet adtunk neki, amikor még gyermek volt,
és gyengédséget Tőlünk, és tisztaságot, és istenfélő volt.
És kötelességtudó volt a szülei iránt, és nem volt fennhéjázó, lázadó.
Béke legyen rajta a napon, amikor megszületett, és a napon, mikor meghal, és a napon, amikor fel lesz támasztva élve.
És említsd meg a Könyvben Máriát, amikor visszavonult a népétől egy kelet felé néző helyre.
És elfüggönyözte magát tőlük. Aztán elküldtük hozzá a Lelkünket (Gábriel angyalt), és az teljes férfi formájában jelent meg előtte.
Azt mondta: „Bizony, a Kegyelmesnél keresek menedéket tőled, ha istenfélő vagy!”
Azt mondta: „Én csak hírnök vagyok Uradtól, hogy egy tiszta fiat adhassak neked.”
Azt mondta: „Hogyan lehetne fiam, amikor nem érintett engem férfi, és nem vagyok parázna sem?”
Azt mondta: „Így lesz. Urad azt mondta: „Könnyű az nekem, és jellé tesszük őt az emberek számára, és kegyelemmé tőlünk. És elrendelt dolog ez.”
És megfogant vele. És visszavonult vele egy távoli helyre.
Aztán a gyermekszülés fájdalmai egy datolyapálma törzséhez hajtották őt. Azt mondta: „Ó, bárcsak meghaltam volna ez előtt, vagy lennék elfeledett, ismeretlen!”
És felkiáltott neki alóla: „Ne szomorkodj, Urad egy forrást helyezett alád!
És rázd meg magad felé a datolyapálma törzsét, friss érett datolyát fog hullatni rád!
Egyél és igyál, és örvendjen a tekinteted. És ha látsz valakit az emberek közül, mondd: „Bizony, böjtöt esküdtem a Kegyelmesnek, és nem beszélek ma egyetlen emberi lénnyel sem!”
Aztán elhozta őt (Jézust) a népéhez, a karjában hordozva. Azt mondták: „Mária! Bizony, megdöbbentő dolgot hoztál!
Áron leánytestvére! Apád nem volt gonosz ember, és anyád sem volt parázna!”
És rámutatott. Azt mondták: „Hogyan beszélhetnénk azzal, aki bölcsőbéli gyermek?”
Azt mondta: „Bizony, én Allah szolgája vagyok! Megadta nekem a könyvet, és prófétává tett.
És áldottá tett, bárhol is legyek, és megparancsolta nekem az imát és a zakátot, amíg csak élek.
És kötelességtudóvá tett az anyám iránt, és nem tett fennhéjázóvá, áldatlanná.
És béke legyen velem a napon, mikor megszülettem, és a napon, amikor meghalok, és a napon, amikor feltámadok élve.
Ez Jézus, Mária fia – igaz kijelentés azzal kapcsolatban, amiről kétségben voltak.
Nem illik az Allahhoz, hogy fiat vegyen magához. Magasztos! Ha Ő elrendel egy dolgot, csak azt mondja neki: „Legyél!”, és az lesz.
„És bizony, Allah az én Uram és a ti Uratok, szolgáljátok hát Őt! Ez az egyenes út.”
De a csoportok közöttük összekülönböztek, és jaj azoknak, akik hitetlenek, egy hatalmas Nap tanúságtétele miatt!
Hogy fognak majd hallani és látni azon a Napon, amikor Hozzánk jönnek! De ma bűnösök, nyilvánvaló tévelygésben vannak.
És figyelmeztesd őket a Megbánás Napjával kapcsolatban, amikor az ügy eldöntetik. Ők mégis nemtörődömségben vannak, és nem hisznek.
Bizony, Mi fogjuk örökölni a földet, és mind, aki rajta van, és Hozzánk térnek vissza.
És emlékezz meg a Könyvben Ábrahámról! Bizony, ő igaz volt, próféta.
Amikor azt mondta az apjának: „Apácskám, miért imádod azt, ami nem hall, és nem lát, és nem használ neked semmiben?
Apácskám! Bizony, eljött hozzám olyan tudás, ami nem jött el hozzád. Kövess hát engem, és az egyenes útra vezetlek!
Apácskám! Ne szolgáld a Sátánt! Bizony, a Sátán engedetlen a Kegyelmessel szemben.
Apácskám! Bizony, félek, hogy büntetés fog érni téged a Kegyelmestől, és a Sátán barátja leszel!”
Azt mondta: „Hát megveted az isteneimet, Ábrahám? Ha nem hagysz fel ezzel, bizony megkövezlek, távozz hát tőlem, hosszú időre!”
Azt mondta: „Béke legyen veled! Bocsánatot kérek számodra Uramtól. Bizony, Ő mindig kedves, törődő velem.
És elhagylak benneteket és azt, amihez Allahon kívül fohászkodtok, és Uramhoz fogok fohászkodni. Biztosan remélem, hogy nem leszek csalódott az Uramhoz való fohászomban!”
És amikor elhagyta őket és azt, amit Allahon kívül imádtak, megadtuk neki Izsákot és Jákobot, és mindegyiket prófétává tettük.
És a kegyelmünket adtuk nekik, és megadtuk, hogy tisztelettel említsék őket.
És emlékezz meg a Könyvben Mózesről! Bizony, kiválasztott volt, és Küldött, és próféta.
És szólítottuk őt a hegy jobb oldaláról, és közel hoztuk őt, beszélgetésre.
És megadtuk neki a Mi kegyelmünkből a testvérét, Áron, prófétaként.
És emlékezz meg a Könyvben Iszmailról. Bizony, igaz volt az ígéretéhez, és Küldött volt, és próféta.
És megparancsolta a népének az imát és a zakátot, és Ura elégedett volt vele.
És emlékezz meg a Könyvben Idríszről! Bizony, ő igaz volt, próféta.
És magas helyre emeltük őt.
Ők azok, akikre Allah kegyét árasztotta a próféták közül, Ádám leszármazottai közül, és azokból, akiket a Noéval vittünk, és Ábrahám és Izrael leszármazottai közül, és azok közül, akiket vezettünk és kiválasztottunk. Amikor a Kegyelmes ájáit olvasták nekik, sírva borultak le.
Aztán következtek utánuk olyan örökösök, akik elhanyagolták az imát, és a vágyaikat követték, ezért hamarosan gonosz dologgal fognak találkozni.
Kivéve az, aki bűnbánatot gyakorol, és hisz, és jótetteket cselekszik. És ők azok, akik be fognak lépni a Kertbe, és nem fognak semmilyen igazságtalanságot elszenvedni.
Éden kertjei, amit a Kegyelmes ígért szolgáinak, a Láthatatlanban. Bizony, az Ő ígérete beteljesedik.
Nem fognak ott felesleges beszédet hallani, csak békességet. Ellátást kapnak ott reggel és este.
Ilyen a Kert, amit örökségül adunk szolgáink közül azoknak, akik istenfélők.
És mi nem szállunk alá, kivéve Urad parancsára. Övé az, ami előttünk van, és ami mögöttünk van, és ami a kettő között van. És Urad soha nem feledékeny.
Az egek és a föld Ura, és mindené, ami a közöttük van, imádd hát Őt, és tarts ki türelmesen az Ő szolgáltában. Ismersz-e bármit, ami hasonló lenne Hozzá?
És az ember azt mondja: „Talán, mikor halott vagyok, elő leszek majd hozva élve?”
Hát nem emlékszik az ember arra, hogy Mi megteremtettük őt korábban, mikor még nem volt semmi?
És Uradra! Össze fogjuk gyűjteni őket és a sátánokat, és odahozzuk őket a Pokol köré, a térdükön állva.
És bizony, elővonszoljuk minden csoportból azokat közülük, akik a legrosszabbak voltak a Kegyelmes elleni lázadásban.
És bizony, Mi tudjuk a legjobban, hogy ki érdemli meg leginkább, hogy benne égjen.
És nincs senki közületek, aki át ne menne felette. Bizony, ez egy megváltoztathatatlan döntés Uradtól.
Aztán megmentjük azokat, akik istenfélők voltak, és a bűnösöket benne hagyjuk, a térdükön állva.
És mikor a nyilvánvaló ájáinkat olvassák nekik, azok, akik hitetlenek, azt mondják azoknak, akik hisznek: „A két csoport közül melyik a jobb lakhelyét és gyülekezőhelyét tekintve?”
És hány generációt pusztítottunk el előttük, akik felettük álltak vagyonukban és külsőségeikben!
Mondd: „Bárki is van tévelygésben, a Kegyelmes bizony így fogja őt hagyni, amíg, mikor látni fogják azt, ami ígértetett nekik, a büntetést, vagy az Órát, akkor tudni fogják, hogy ki a legrosszabb a helyzetében, és kinek vannak a leggyengébb seregei.
És Allah erősíti a vezetésben azokat, akik elfogadják a vezetést. És a maradandó jócselekedetek, jobbak Urad előtt a jutalmukat tekintve, és jobb az eredményük.
És láttad-e azt, aki nem hitt az ájáinkban, és azt mondta: „Biztosan adatik nekem vagyon és gyermekek!”
Hát belenézett-e a Láthatatlanba, vagy ígéretet vett a Kegyelmestől?
De bizony, nem. Feljegyezzük azt, amit mond, és meghosszabbítjuk neki a büntetést.
Annak örökösévé fogjuk tenni, amiről beszél, és egyedül fog Hozzánk jönni.
És Allahon kívül isteneket vettek maguknak, hogy a megtiszteltetés forrásai legyenek számukra.
Nem! Azok meg fogják tagadni, hogy őket szolgálták, és ellenségek lesznek ellenük.
Nem látod, hogy a sátánokat a hitetlenekre küldtük, hogy ösztökéljék őket ösztökéléssel?
Ne siess hát ellenük. Mi csak egy bizonyos számot számolunk ki nekik.
A Napon, amikor összegyűjtjük az istenfélőket a Kegyelmeshez, mint egy küldöttséget.
És a bűnösöket szomjasan tereljük a Pokolba.
Senkinek nem lesz ereje a közbenjárásra, kivéve annak, aki ígéretet kapott a Kegyelmestől.
És azt mondják: „A Kegyelmes fiat vett magához!”
Bizony, szörnyű dolgot hoztatok elő!
Az egek csaknem meghasadtak tőle, és a föld kettéhasad, és a hegyek összeomlanak
attól, hogy fiat tulajdonítanak a Kegyelmesnek!
És nem illik az a Kegyelmesnek, hogy fiat vegyen magához.
Nincs senki az egekben és a földön, aki ne szolgaként jönne a Kegyelmeshez.
Bizony, Ő számba vette őket, és megszámolta, számolással.
És valamennyien egyenként fognak Hozzá jönni a Feltámadás Napján.
Bizony, azok, akik hisznek, és jótetteket cselekszenek, a Kegyelmes szeretetet áraszt rájuk.
És könnyűvé tettük ezt a nyelveden, hogy jó hírt mondhass vele az istenfélőknek, és figyelmeztethesd az ellenségeseket.
És hány nemzedéket pusztítottunk el előttük! Érzékelsz-e egyet is belőlük, vagy hallasz-e egy hangot is tőlük?
Ta Ha
Nem azért küldtük le neked a Koránt, hogy nehézséget okozzon,
hanem csak emlékeztetőül azoknak, akik istenfélők.
Kinyilatkoztatás attól, Aki megteremtette a földet és a magas egeket.
A Kegyelmes a Trónra emelkedett.
Övé mindaz, ami a egekben van, és mindaz, ami a földön van, és mindaz, amin közöttük van, és mindaz, ami a föld alatt van.
És ha hangosan szólsz egy szót, hát bizony, Ő tudja a titkot és azt is, ami még rejtettebb.
Allah – nincs más Isten, csak Ő. Övéi a Legszebb Nevek.
És elért téged Mózes története?
Amikor tüzet látott, és azt mondta a családjának: „Maradjatok itt! Bizony, tüzet vettem észre. Talán hozhatok onnan egy égő ágat, vagy vezetést találok a tűznél.”
És amikor odaért hozzá, megszólíttatott: „Mózes!
Bizony, Én vagyok a te Urad. Vedd hát le a sarudat. Bizony, Tuwa szent völgyében vagy.
És kiválasztottalak téged, hallgasd hát, ami kinyilatkoztatik neked.
Bizony, Én vagyok Allah. Nincs más isten, csak Én, szolgálj hát Engem, és tartsd meg az imát az Én megemlékezésemre.
Bizony, az Óra közeleg. Csaknem elrejtem azt, hogy mindenki megkaphassa a fizetségét azért, amiért munkálkodik.
Ne hagyd hát, hogy eltérítsenek tőle azok, akik nem hisznek benne, és a saját vágyaikat követik, különben elpusztulnál.
És mi az a jobb kezedben, Mózes?”
Azt mondta: „Ez a botom, erre támaszkodom, és ezzel húzom le a bárányaimnak, és más haszon is van benne nekem.”
Azt mondta: „Dobd el, Mózes!”
És eldobta, és íme, kígyó lett, amely gyorsan mozgott.
Azt mondta: „Ragadd meg, és ne félj! Visszaváltoztatjuk előző állapotába.”
És vond közel a kezedet az oldaladhoz! Fehéren fog előjönni, anélkül, hogy ez rosszat jelentene, egy másik jelként.
hogy megmutathassunk neked a nagy jeleinkből.
Menj Fáraóhoz! Bizony, ő túllépte a határokat.”
Azt mondta: „Uram! Nyisd meg a keblemet,
és könnyítsd meg a dolgomat,
és oldd meg a csomót a nyelvemen,
hogy megértsék a szavam!
És jelölj ki nekem egy tanácsadót a családomból,
Áront, a testvéremet.
Erősítsd meg általa az én erőmet,
és add, hogy osztozzon a feladatomban,
hogy sokat magasztalhassunk Téged,
és sokat megemlékezhessünk Rólad.
Bizony, Te látsz minket!”
Azt mondta: „Bizony, megadatott neked a kérésed, Mózes!
És bizony, szívességet tettünk neked máskor is,
amikor sugalltuk anyádnak azt, ami sugallva volt:
„Tedd őt egy ládába, és dobd a folyóba, és engedd, hogy a folyó partra vesse, és befogadja majd olyasvalaki, aki az Én ellenségem, és az ő ellensége”. És Tőlem származó szeretetet árasztottam rád, hogy az Én szemem előtt nőhess fel.
És, amikor a lánytestvéred ment, és azt mondta: „Mutassak nektek valakit, aki felneveli? Így adtunk vissza téged az édesanyádnak, hogy megnyugodjék, és ne szomorkodjon. És megöltél egy embert, de Mi megmentettük a nehézségből, próbára téve próbatételekkel. Aztán évekig Medjan népe között tartózkodtál. Aztán idejöttél az elrendelés által, Mózes!
És kiválasztottalak téged Magamnak.
Menj, te és a testvéred, a jeleimmel, és ne lankadjatok a Rólam való megemlékezésben!
Menjetek, mindketten, Fáraóhoz! Bizony, ő túllépte a határokat.
És szóljatok hozzá kedves szavakat, talán megfogadja, vagy félni fog.
Azt mondták: „Urunk! Bizony, félünk, hogy sietni fog ellenünk, vagy túllépi a határokat!”
Azt mondta: „Ne féljetek! Bizony, veletek vagyok, hallok és látok.
Menjetek hát el hozzá mindketten, és mondjátok: „Bizony, mi Urad Küldöttei vagyunk, küldd hát el velünk Izrael gyermekeit, és ne kínozd őket! Bizony, jellel jöttük el hozzád Uradtól. És béke legyen azokon, akik a vezetést követik!
Bizony, kinyilatkoztatott nekünk az, hogy büntetés lesz azon, aki tagad és elfordul.”
Azt mondta: „Ki hát a ti Uratok, Mózes?”
Azt mondta: „A mi Urunk az, Aki megadta mindennek a teremtését, és aztán vezette.”
Azt mondta: „És mi a helyzet a korábbi nemzedékekkel?”
Azt mondta: „A rájuk vonatkozó tudás Uramnál van, egy feljegyzésben. Uram nem hibázik, és nem felejt.
Aki a földet pihenőhellyé tette számotokra, és utakat helyezett rá nektek, és vizet küldött le az égből, és a növények különböző párjait fakasztottuk általa.”
Egyek, és legeltessétek a jószágaitokat. Bizony, ebben jelek vannak azoknak, akiknek van eszük.
Abból teremtettünk benneteket, és abba fogunk visszatéríteni, és abból fogunk előhozni benneteket még egyszer.
És bizony, megmutattuk neki (Fáraónak) minden jelünket, mindegyiket, de ő tagadta és elutasította.
Azt mondta: „Mózes! Azért jöttél, hogy kiűzz minket a földünkről a varázslatoddal?
Akkor bizony mi is hozunk neked ahhoz hasonló varázslatot! Jelölj hát ki közöttünk és közted egy időpontot, amelynek betartását sem mi, sem te nem hagyod el, egy köztes helyen”.
Azt mondta: „Az időpontotok az ünnep napján lesz, amikor az emberek összegyűlnek délelőtt.”
Aztán Fáraó elfordult, összeállította a tervét, és visszajött.
Mózes azt mondta nekik: „Jaj nektek! Ne találjatok ki hazugságot Allah ellen, nehogy elpusztítson benneteket büntetéssel. És bizony, aki kitalál, az kudarcot vall.”
Aztán megvitatták az ügyüket maguk közt, és titokban tartották a beszélgetésüket.
Azt mondták: „Bizony, két mágus ez, akik ki akarnak űzni benneteket a földetekről a varázslatukkal, és el akarják venni a ti példás utatokat.
Állítsátok hát össze a terveteket, aztán gyertek sorban! És bizony, aki ma győz, az lesz a sikeres!”
Azt mondták: „Mózes! Te dobsz először, vagy mi leszünk az első, akik dobnak!”
Azt mondta: „Nem, dobjatok ti!” És íme! A köteleik és a botjaik a varázslatuk által úgy tűntek neki, mintha mozognának.
És Mózes félelmet érzett magában.
Azt mondtuk: „Ne félj! Bizony, te leszel a magasabb!
És dobd el azt, ami a jobb kezedben van! Elnyeli majd azt, amit ők csináltak. Ők csak egy varázsló trükkjét csinálták, és egy varázsló soha nem lesz sikeres, bárhova is jön.”
És a mágusok levetették magukat, leborulva. Azt mondták: „Hiszünk Mózes és Áron Urában!”
Azt mondta: „Hisztek benne, mielőtt én engedélyt adtam nektek! Bizony, ő a vezetőtök, aki a mágiát tanította nektek! Ezért bizony levágatom a kezeteket és a lábatokat ellentétes oldalon, és a datolyapálmák törzsére feszítelek benneteket, és bizony meg fogjátok tudni, hogy melyikünk szigorúbb és hosszabban tartó a büntetésben!”
Azt mondták: „Soha nem fogunk téged előnyben részesíteni annál, ami eljött hozzánk a nyilvánvaló bizonyítékokból, és annál, Aki teremtett minket! Rendeld hát el, amit rendelsz. Te csak az evilági életben rendelhetsz.
Bizony, mi hiszünk Urunkban, hogy megbocsáthassa nekünk a bűneinket, és a varázslást, amire te kényszerítettél minket. És Allah jobb, és örökké való”
Bizony, aki bűnösként jön Urához, annak a Pokol jár. Nem fog meghalni abban, és nem fog élni sem.
De aki hívőként jön Hozzá, és jótetteket cselekedtek, azoknak magas rangok járnak.
Éden kertjei, amelyek alatt folyók folynak, abban fognak lakozni örökké. És ez a jutalma annak, aki megtisztítja magát.
És bizony, azt sugalltuk Mózesnek: „Utazz éjszaka a szolgáimmal, és sújts nekik száraz ösvényt a tengerben. Ne félj attól, hogy utolérnek Fáraó emberei, és ne tarts!”
És Fáraó követte őket a seregeivel, de elborította őket a tengerből az, ami elborította.
És Fáraó tévelygésbe vitte a népét, és nem vezette őket.
Izrael népe! Bizony, megmentettünk benneteket az ellenségetektől, és találkozóra hívtunk benneteket a hegy jobb oldalán, és leküldtük nektek a mannát és a fürjeket.
Egyetek a jó dolgokból, amivel elláttunk benneteket, de ne legyetek mértéktelenek benne, különben a haragom kiárad rátok. És akire az Én haragom kiárad, az bizony elveszett.
És bizony, Én vagyok az újra és újra Megbocsátó ahhoz, aki bűnbánatot gyakorol, és hisz, és jókat cselekszik, és aztán a vezetésen marad.
„És mi késztetett arra, hogy elsiess a népedtől, Mózes?”
Azt mondta Mózes: „Közel vannak a nyomomban. És én Hozzád siettem, Uram, hogy elégedett legyél!”
Azt mondta: „És bizony, próbára tettük a népedet a távollétedben, és Asz-Számiri tévútra vezette őket!”
Aztán Mózes visszatért a népéhez, haragosan és szomorúan. Azt mondta: „Népem! Vajon nem tett nektek az Uratok szép ígéretet? Talán hosszúnak tűnt nektek az ígéret beteljesedése, vagy azt akartátok, hogy Uratoktól harag ereszkedjen le rátok, ezért megszegtétek a nekem tett ígéretet?”
Azt mondták: „Nem a saját akaratunkból szegtük meg a neked tett ígéretünket, hanem meg voltunk terhelve a nép ékszereinek terhével, ezért eldobtuk őket, és így dobta Asz-Számiri is.”
Aztán előhozta nekik egy borjú képét, aminek mély hangja volt, és azt mondta: „Ez a ti istenetek, és Mózes istene, de ő elfelejtette!”
Hát nem látták, hogy nem tud viszonozni egy szót sem nekik, és hogy nincs számukra semmi ártalma, sem előnye?
És bizony, Áron azt mondta nekik korábban: „Népem! Csak próbára vagytok téve ezáltal, és bizony, Uratok a Kegyelmes, kövessetek hát engem, és engedelmeskedjetek a parancsomnak!”
Azt mondták: „Nem hagyunk fel azzal, hogy neki (a borjúnak) szenteljük magunkat, amíg Mózes vissza nem tér hozzánk!”
Azt mondta: „Áron! Mi akadályozott meg téged, amikor láttad, hogy eltévelyedtek,
abban, hogy engem kövess? Talán nem engedelmeskedtél a parancsomnak?”
Azt mondta: „Anyám fia! Ne ragadj meg engem a szakállamnál és a fejemnél fogva! Bizony, féltem, hogy azt fogod mondani: „Megosztottságot okoztál Izrael népe között, és nem tisztelted a szavamat!”
Azt mondta: „És nekem mi mondandód van, Asz-Számiri?”
Azt mondta: „Én láttam, amit ők nem láttak, ezért felvettem egy maroknyit a Hírnök nyomából, és beledobtam. Így mutatta nekem jónak az alsóbb énem!”
Azt mondta: „Akkor távozz! És bizony, ebben az életben az jár neked, hogy azt mondd: „Ne érjetek hozzám!”  És bizony, van egy kijelölt időd, amit nem fognak megszegni. És nézz az istenedre, aminek állandóan szenteled magad! Bizony, el fogjuk égetni, és a darabkáit a tengerbe szórjuk!”
A ti istenetek egyedül Allah. Nincs más isten, csak Ő. Az Ő tudása mindent magába foglal.
Így beszélünk el neked annak a híreiből, ami már elmúlt. És bizony, közvetlenül Tőlünk származó emlékeztetőt adtunk neked.
Aki elfordul tőle, az bizony terhet fog vinni a Feltámadás Napján.
Abban fognak lakozni örökké, és rossz teher lesz a részük a Feltámadás Napján.
A Napon, amikor megfúvatik a harsona, összegyűjtjük a bűnösöket azon a napon, vakon.
Egymás között suttognak: „Nem időztetek többet, mint tíz (napig)!”
Mi tudjuk a legjobban, hogy mit fognak mondani, mikor az, aki a legjobb úton jár, és a legtöbb a tudása, azt mondja: „Nem maradtatok, csak egyetlen napig!”
És kérdeznek téged a hegyekről. Mondd: „Uram teljesen porrá fogja omlasztani őket!
És lapos síkságként fogja hagyni a hegyek helyét, és az egész földet.
Nem látsz benne semmi ferdeséget vagy domborulatot.”
Azon a Napon követni fogják a hívót, miután felkeltek a sírjukból. És minden hang megaláztatik a Kegyelmes előtt, és nem hallasz mást, csak halk hangot.
Azon a Napon nem használ majd semmilyen közbenjárás, kivéve, akinek a Kegyelmes engedélyt adott, és elfogadta a szavát.
Tudja, mi van előttük, és tudja, mi van mögöttük, de ők nem fogják fel a tudásukkal.
És az arcok megaláztatnak az Élő, az Örökkévaló előtt. És bizony, kudarcot fog vallani az, akit bűn  terhel.
De az, aki jótetteket cselekszik, és hívő, annak nem kell félnie sem igazságtalanságtól, sem veszteségtől.
És így küldtük le, arab Koránként, és megmagyaráztuk benne a figyelmeztetéseket, hogy istenfélők lehessenek, vagy hogy megemlékezésre késztesse őket.
És magasztos Allah, Az Igazság, a Király! És ne siess a Koránnal, mielőtt a kinyilatkoztatása beteljesedik neked. És mondd: „Uram! Gyarapíts engem a tudásban!”
Bizony, egyezséget kötöttünk Ádámmal korábban, de ő elfelejtette, és nem találtunk benne eltökéltséget.
És mikor azt mondtuk az angyaloknak: „Boruljatok le Ádám előtt!” És ők leborultak, kivéve Iblíszt – ő visszautasította.
És azt mondtuk: „Ádám! Bizony, ez ellenséged neked és a feleségednek. Ne engedd hát, hogy kiűzzön benneteket a Kertből, hogy szenvedj.
Bizony, abban nem leszel éhes, és nem leszel ruhátlan.
És nem leszel benne szomjas, és nem lesz meleged.”
És a Sátán suttogott neki, azt mondva: „Ádám! Irányítsalak téged az örökkévalóság fájához, és egy királysághoz, amely nem múlik el?”
És mindketten ettek róla, és ezután a szemérmük nyilvánvalóvá vált számukra, és elkezdték magukra erősíteni a Kert leveleit. És Ádám engedetlen volt Ura iránt, és kárba veszejtette.
Aztán, Ura kiválasztotta őt, és bűnbocsánattal fordult felé, és vezette őt.
Azt mondta: „Menjetek le belőle valamennyien, egymás ellenségeiként! Aztán, ha vezetés jön hozzátok Tőlem, aki az Én vezetésemet követi, az nem fog eltévelyedni, és nem fog szenvedni.
És aki elfordul a Rólam való megemlékezéstől, annak nehézségekkel teli élete lesz, és vakon fogjuk összegyűjteni a Feltámadás Napján.”
Azt mondja majd: „Uram! Miért támasztottál fel vakon, amikor volt látásom?”
Azt mondja: „Ahogy a jeleink eljöttek hozzád, de te elfelejtetted őket, úgy leszel te is elfelejtve ma!”
És így fizetünk meg annak, aki túlzásba esik, és nem hisz Ura ájáiban. És bizony, a Túlvilág büntetése szigorúbb és maradandóbb.
Nem szolgált nekik vezetésként az, hogy hány nemzedéket pusztítottunk el előttük, akiknek a lakhelyei között járnak? Bizony, ebben jelek vannak azoknak, akiknek van eszük.
És ha nem lett volna egy ezt megelőző szó Uradtól, kötelezővé vált volna számukra, de van egy meghatározott határidejük.
Legyél hát türelmes azzal kapcsolatban, amit mondanak, és magasztald Uradat dicsőítéssel a napkelte előtt, és a lenyugvása előtt, az éjszaka óráiban, és magasztald a nap két végén, hogy elégedett lehess.
És ne irányítsd a tekinteted arra, ami által élvezetet adtunk az egyes csoportoknak közülük, az evilági élet ragyogását, amellyel próbára tesszük őket. És az Uradnál lévő ellátás jobb, és maradandóbb.
És parancsold meg a családodnak az imát, és legyél benne állhatatos! Mi nem kérünk tőled ellátást – mi látunk el téged. És a legjobb eredmény az istenfélőké lesz.
És azt mondják: „Miért nem hoz egy jelet Urától?” Hát nem jött el hozzájuk bizonyíték arra, ami a korábbi Írásokban volt?
És ha elpusztítottuk volna őket egy büntetéssel előtte: „Urunk, miért nem küldtél hozzánk küldöttet, hogy követhettük volna a Te ájáidat, mielőtt megaláztattunk és megszégyenítettünk!”
Mondd: „Mindegyikünk vár, várjatok hát! Akkor meg fogjátok tudni, hogy kik az Egyenes Út társai, és kik a vezetettek!”
Közeledik az emberekhez az elszámolásuk, és ők nemtörődöm módon elfordulnak.
Nem jön hozzájuk új figyelmeztető Uruktól, csak úgy, hogy szórakozva hallgatják,
és a szívük mással foglalkozik. És azok, akik igazságtalanok, titokban mondják a beszélgetéseiket: „Mi más ő, mint hozzátok hasonló emberi lény? Behódoltok hát a mágiának, miközben látjátok?”
Azt mondta: „Uram ismer minden szót az egekben és a földön. És Ő a mindent Halló, mindent Tudó.”
Nem! Azt mondják: „Zavaros álmok! Nem, ő csak kitalálta mindezt! Nem, ő költő! Hozzon hát nekünk olyan jelet, mint azok, amik a korábbiakhoz küldettek!”
Egyetlen város sem hitt előttük, amelyet elpusztítottunk, hát ők hinni fognak-e?
És nem küldtünk előtted mást, csak férfiakat, akiknek kinyilatkoztatást adtunk. Kérdezzétek meg az Emlékeztető birtokosait, ha nem tudjátok!
És nem tettük őket olyan testté, amely nem eszik ételt, és nem voltak halhatatlanok.
Aztán beteljesítettük nekik az ígéretet, és megmentettük őket és azokat, akiket akartunk, és elpusztítottuk azokat, akik túlzásba estek.
Bizony leküldtünk nektek egy Könyvet, amelyben benne van az emlékeztetőtök. Hát nem használjátok az eszeteket?
És hány várost, amely igazságtalan volt, pusztítottunk el teljesen, és másik népet hoztunk utánuk!
Aztán, amikor megérezték a haragunkat, menekültek előle.
Ne meneküljetek, hanem térjetek vissza oda, ahol bőség adatott nektek, és az otthonaitokba, hogy kérdőre lehessetek vonva.
Azt mondták: „Jaj nekünk! Bizony, bűnösök voltunk!”
Aztán a kiáltásuk nem szűnt meg addig, amíg olyanná nem tettük őket, mint a learatott mező, elpusztítva.
És nem játékból teremtettük az egeket és a földet, és mindazt, ami közöttük van.
Ha szórakozást kívántunk volna, bizony vehettük volna azt saját Magunktól, ha azt akartuk volna tenni.
De nem! Az igazságot a hamisság ellen hajítjuk, és elpusztítja azt, és íme, eltűnik. És nektek, pusztulás jár azért, amit tulajdonítotok.
És Övé mindenki, aki az egekben és a földön van. És azokat, akik közel vannak Hozzá, nem akadályozza meg a büszkeség abban, hogy Őt szolgálják, és nem fáradnak el.
Magasztalják Őt éjjel és nappal, és nem lankadnak.
Vagy talán az isteneik, amelyeket vettek maguk mellé a földből, képesek feltámasztani?
Ha lennének istenek mindkettőben Allahon kívül, bizonnyal romlásnak indult volna mindkettő. Magasztaltassék hát Allah, a Trón Ura, az felett, amit Neki tulajdonítanak!
Őt nem kérdezik meg arról, amit tesz, de ők kérdőre lesznek vonva.
Vagy más isteneket vettek rajta kívül? Mondd: „Hozzátok a bizonyítékaitokat! Ez az emlékeztető azoknak, akik velem vannak, és azoknak, akik előttem voltak” De a legtöbben közülük nem tudják az igazságot, ezért elfordulnak.”
És nem küldtünk előtted egyetlen Küldöttet sem, csak úgy, hogy kinyilatkoztattuk neki: „Nincs más isten, csak Én, szolgáljatok hát Engem!”
És azt mondják: „A Kegyelmes fiat vett magának!” magasztaltassék Ő! Nem! Ők, megtiszteltetésben részesített szolgák!
Nem előzhetik meg Őt a beszédben, és az Ő parancsa szerint cselekszenek.
Allah tudja, mi van előttük, és mi van mögöttük, és nem járhatnak közben csak azért, akiért Ő helybenhagyja a közbenjárást. És a Tőle való félelemben lenyűgözve állnak.
És aki közülük azt mondja: „Bizony, én isten vagyok rajta kívül!”, annak a Pokollal fizetünk meg. Így fizetünk meg a bűnösöknek.
Hát nem látják azok, akik hitetlenek, hogy az egek és a föld összefüggők voltak, aztán szétválasztottuk őket, és a vízből teremtettünk minden élő dolgot? Hát nem akarnak hinni?
És hegyeket helyeztünk a földre, hogy ne rázkódjék velük, és széles átjárókat nyitottunk benne utaknak, hogy vezetve lehessenek.
És az eget védett tetővé tettük. De ők mégis elfordulnak a jeleitől.
És Ő az, Aki megteremtette az éjszakát és a nappalt, és a napot és a holdat, mindegyik kijelölt pályán úszik.
És nem adtunk egyetlen embernek sem halhatatlanságot előtted. És ha te meghalsz, vajon ők örökké fognak élni?
Minden lélek megízleli a halált. És próbára teszünk benneteket jóval és rosszal, próbatételként. És Hozzánk tértek vissza.
És amikor azok, akik hitetlenek, látnak téged, csak a gúny tárgyának vesznek: „Ez az, aki az isteneiteket említi?” És a Kegyelmes említésekor hitetlenek.
Az ember sietségből van teremtve. Meg fogom mutatni nektek az Én jeleimet, ne kérjetek hát Tőlem sietséggel!
És azt mondják: „Mikor jön el ez az ígéret, ha igazak vagytok?”
Bárcsak azok, akik hitetlenek, tudnák, hogy eljön az az idő, amikor nem lesznek képesek elfordítani a Tüzet az arcuktól és a hátuktól, és nem lesznek megsegítve!
De nem! Váratlanul fog eljönni hozzájuk, és megrémíti őket, és nem lesznek képesek távol tartani, és nem kapnak majd haladékot.
És bizony, kigúnyoltak Küldötteket előtted is, és aztán azokat, akik gúnyolódtak velük, körülvette az, amit kigúnyoltak.
Mondd: „Ki képes megvédelmezni benneteket éjjel és nappal a Kegyelmestől?” És mégis elfordulnak az Urukra való megemlékezéstől!
Vagy talán vannak isteneik, amelyek megvédelmezhetik őket Tőlünk? Saját magukon sem képesek segíteni! És nem találhatnak védelmet előlünk.
Nem! Evilági élvezeteket adtunk ezeknek és az apáiknak, amíg az élet hosszúra nyúlt számukra. Hát nem látják, hogyan jövünk a földjükre, és csökkentjük azt fokozatosan a szélei felől? Hát vajon ők azok, akik győzni fognak?
Mondd: „Én csak figyelmeztetlek benneteket a kinyilatkoztatással!”. De a süketek nem hallják meg a hívást, amikor figyelmeztetik őket.
És elég lenne Urad büntetéséből egy fújásnyi is, hogy azt mondják: „Jaj nekünk! Bizony, bűnösök voltunk!”
És felállítjuk az igazság mérlegeit a Feltámadás napján, és egyetlen lelket sem fog igazságtalanság érni. És ha van annyi súly, mint egy mustármag, mi előhozzuk azt. És elegendők vagyunk Mi elszámolóként.
És bizony, Mózesnek és Áronnak adtuk a Megkülönböztetőt, és fényt, és emlékeztetőt az istenfélőknek.
Akik félik Urukat anélkül, hogy látnák Őt, és félnek az Órától.
És ez egy áldott emlékeztető, amelyet kinyilatkoztattunk. Hát elutasítjátok-e?
És bizony, megadtuk Ábrahámnak a vezetését korábban, és jól ismertük őt.
Amikor azt mondta az apjának és a népének: „Mik ezek a szobrok, amiknek szentelitek magatokat?”
Azt mondták: „Úgy találtuk, hogy ősapáink is ezeket imádták!”
Azt mondta Ábrahám: „Bizony, ti és az ősapáitok is nyilvánvaló tévedésben voltatok!”
Azt mondták: „Az igazsággal jöttél el hozzánk, vagy azok közé tartozol, akik csak szórakoznak?”
Azt mondta: „Egyáltalán nem! Uratok az egek és a föld Ura, Aki teremtette őket, és én tanúságot teszek ezzel kapcsolatban!
És Allahra, biztosan tervezek a bálványaitok ellen valamit, miután elmentek és hátat fordítotok!”
És darabokra törte azokat, kivéve egy nagyot közülük, hogy visszatérhessenek hozzá.
Azt mondták: „Ki tette ezt az isteneinkkel? Bizony, az a bűnösök  közé tartozik!”
Azt mondták: „Hallottuk, hogy megemlítette őket egy ifjú, akinek a neve Ábrahám!”
Azt mondták a többiek: „Akkor hozzátok őt ide az emberek szeme elé, hogy tanúk lehessenek.”
Azt mondták: „Te tetted ezt az isteneinkkel, Ábrahám?”
Azt mondta: „Nem, hanem a legnagyobb közülük tette! Kérdezzétek meg hát őket, ha tudnak beszélni!”
És ők visszavonultak maguk közé, és azt mondták: „Bizony, ti vagytok a bűnösök!”
Aztán visszafordultak magukhoz: „Bizony, tudod, hogy ezek nem beszélnek!”
Azt mondta: „Hát Allahon kívül olyasmit imádtok, ami nem használ nektek semmiben, és nem is árt?”
Szégyen rátok, és arra, amit Allahon kívül imádtok! Hát nem használjátok az eszeteket?”
Azt mondták: „Égessétek el őt, és segítsétek az isteneiteket, ha képesek vagytok tenni valamit!”
Azt mondtuk: „Tűz! Legyél hűvös és biztonságos Ábrahámnak!”
És tervet akartak szőni ellene, de őket tettük vesztesekké.
És megmentettük őt és Lótot a földre, amelyet megáldottunk a teremtményeknek.
És megadtuk neki Izsákot, és Jákobot ráadásként, és minkettőjüket jóravalóvá tettük.
És vezetőkké tettük őket, a Mi parancsunk szerint vezettek. És jótettek cselekvését sugalmaztuk nekik, az ima megtartását, és a zakát megadását. És Minket szolgáltak.
És Lótnak ítélőképességet és tudást adtunk, és megmentettük őt a városból, amely gonosz dolgokat cselekedett. Bizony, gonosz nép voltak ők, megátalkodottak a bűnben.
És bebocsátottuk őt a kegyelmünkbe. Bizony, ő a jóravalók közé tartozott.
És Noé, amikor fohászkodott korábban, és Mi válaszoltunk neki, megmentetve őt és a családját a nagy nehézségből.
És megsegítettük őt a nép ellen, amely tagadta a Mi ájáinkat. Bizony, gonosz nép volt ez, ezért megfullasztottuk őket, mindannyiukat.
És Dávid és Salamon, amikor ítéletet hoztak a mezővel kapcsolatban, ahol egy nép juhai legeltek, és Mi voltunk a tanú az ítéletükre.
És a megértést  adtuk Salamonnak, és mindkettőjüknek ítélőképességet és bölcsességet adtunk. És alárendeltük a hegyeket és a madarakat, hogy a Mi dicsőségünket magasztalják Dáviddal. És mi voltunk a Cselekvő.
És megtanítottuk neki a páncéling készítését, hogy védelmezzen benneteket a csatában. Hát nem lesztek hálásak?
És Salamonnak a szelet, amely erősen fújt a parancsára a földre, amelyet megáldottunk. És Mi vagyunk minden dolog Tudója.
És a sátánok közül voltak egyesek, akik lemerültek neki, és más munkát is elvégeztek neki. És Mi voltunk az Őrzőik.
És Jób, amikor így kiáltott Urához: „Bizony, nehézség sújtott engem, és Te vagy az irgalmasok közt a Legirgalmasabb!”
És Mi válaszoltunk neki, és eltávolítottuk a csapást, ami érte őt. És visszaadtuk a családját, és még egyszer hasonlót velük együtt, kegyelemként Tőlünk, és emlékeztetőként a szolgáknak.
És Iszmail, és Idrisz, és Dhul-Kifl, mind a türelmesek közé tartoztak.
És bebocsátottuk őket a kegyelmünkbe. Bizony, ők a jóravalók közé tartoztak.
És Dhun-Nún, amikor távozott mérgében, és azt hitte, hogy nem rendelünk el ellene semmit. Aztán felkiáltott a sötétségekben: „Nincs más isten, csak te! Magasztos vagy te! Bizony, én voltam a bűnösök közül való!”
És Mi válaszoltunk neki, és megmentettük a nehézségből. És így mentjük meg a hívőket.
És Zakariás, amikor így fohászkodott Urához: „Uram! Ne hagyj engem egyedül, és Te vagy a legjobb Örökös!
És Mi válaszoltunk neki, és megadtuk neki Jánost, és meggyógyítottuk neki a feleségét. Bizony, ők igyekeztek a jócselekedetekben, és fohászkodtak Hozzánk, reménnyel és félelemmel, és áhítatos félelemmel viseltettek Irántunk.
És ő, aki őrizte a szemérmét, ezért beléleheltünk a lelkünkből, és őt és a fiát jellé tettük a teremtmények számára.
Bizony ez a ti közösségetek egyetlen közösség, és Én vagyok az Uratok, szolgáljatok hát Engem.
De ők összekülönböztek egymás közt. Mind Hozzánk fognak visszatérni.
És aki jótetteket cselekszik, és hívő, nem utasíttatik el az erőfeszítése. És bizony, Mi vagyunk a Feljegyzője.
És tiltás van minden városon, amelyet elpusztítottunk, hogy nem fognak visszatérni.
Amikor megnyittatik Góg és Magóg, és leereszkednek majd minden lejtőn.
És közel jár az igaz ígéret, és amikor azoknak a szemei, akik nem hittek, bámulnak majd, és azt mondják: „Jaj nekünk! Bizony, nem törődtünk ezzel! És bizony bűnösök  voltunk!”
Bizony, ti vagytok, és az, amit Allahon kívül imádtok, a Pokol tüzelői! Ahhoz  fogtok jönni!
Ha ezek, istenek lettek volna, nem jöttek volna ehhez (a Tűzhöz). És mind abban fognak lakozni örökké.
Sóhajtozni fognak ott, és nem fognak abban hallani.
Bizony, azok, akiknek előreküldetett Tőlünk a legszebb, ők messzire el lesznek távolítva attól (a Tűztől).
A legkisebb hangját sem fogják hallani, és örökké abban fognak lakozni, amit a lelkük kíván.
Nem fogja szomorítani őket a legnagyobb rémület, és az angyalok fogadják őket: „Ez a ti Napotok, ami nektek ígértetett!”
A Nap, amikor felgöngyölítjük az egeket, ahogy egy könyv lapjait göngyölítik fel. Ahogy elkezdtük az első teremtést, meg fogjuk ismételni. Ígéret ez rajtunk. Bizony, meg fogjuk tenni!
És bizony, megírtuk a Zabúrban, az Emlékeztető után, hogy jóravaló szolgáim fogják örökölni a földet.
Bizony, ebben üzenet van azok számára, akik a szolgálat iránt elkötelezettek.
Én nem másért küldtünk el téged, mint kegyelemként a világoknak.
Mondd: „Kinyilatkoztatott nekem, hogy az istenetek Egyetlen Isten. Alávetitek hát magatokat Neki?”
De ha elfordulnak, mondd: „Bejelentettem nektek, mindegyikteknek egyformán. És nem tudom, hogy ami ígértetett nektek, az közel van-e, vagy távol.
Bizony, Ő ismeri a kinyilvánított beszédet, és ismeri azt, amit elrejtetek.
És én nem tudom, talán ez, próbatétel nektek, és egy rövid ideig tartó élvezet.”
Azt mondta,: „Uram! Ítélj igazsággal. És a mi Urunk a Kegyelmes, Akinek a segítségét keresni kell az ellen, amit ti tulajdonítotok.”
Ti emberek! Féljétek Uratokat! Bizony, az Óra földrengése szörnyű dolog.
A Napon, amikor látni fogjátok, minden szoptató anya el fogja felejteni azt, akit szoptatott, és minden terhes anya megszüli a terhét, és látni fogod az embereket megrészegülten, pedig nem lesznek részegek, hanem Allah büntetése lesz szigorú.
És az emberek közt van olyan, aki tudás nélkül vitázik Allahhal kapcsolatban, és követ minden lázadó sátánt.
Megíratott neki, hogy aki vele barátkozik, azt bizonyosan félre fogja vezetni, és a lángoló Tűz büntetésébe vezeti.
Ti emberek! Ha kétségben vagytok a Feltámadással kapcsolatban, hát porból teremtettünk benneteket, aztán apró cseppből, aztán egy megtapadt dologból, aztán egy húscsomóból, ami megformált és formátlan volt, hogy nyilvánvalóvá tehessük nektek. És az anyaméhekben marasztjuk egy kijelölt ideig azt, amit akarunk, aztán gyermekként hozunk elő benneteket, hogy aztán elérhessétek a teljes érettséget. És van közületek olyan, aki meghal, és van közületek olyan, aki visszavitetik a legnyomorultabb korba, hogy miután tudott, ne tudjon semmit. És látjátok, hogy a föld puszta, aztán vizet küldünk le rá, és felbolydul, és megduzzad, és minden gyönyörű fajtát sarjaszt.
Ez azért van, mert Allah – Ő az Igazság. És Ő az, Aki életet ad a halottaknak, és Ő mindenek felett Hatalmas.
És bizony, az Óra el fog jönni, nincs kétség vele kapcsolatban, és Allah fel fogja támasztani azokat, akik a sírban vannak.
És az emberek közt van olyan, aki vitázik Allahhal kapcsolatban tudás nélkül, és vezetés nélkül, és fényt adó Könyv nélkül.
A nyakát elfordítja, hogy félrevezessen Allah útjáról. Neki megszégyenülés jár ebben a világban, és a Feltámadás Napján megízleltetjük vele az égető Tűz büntetését.
„Ez azért jár, amit a kezed küldött előre, és Allah nem igazságtalan a szolgáihoz!”
És az emberek között van olyan, aki határozatlanul szolgálja Allahot. Ha jó éri őt, elégedett vele, és ha megpróbáltatás éri, elfordítja az arcát. Ő vesztes ebben a világban és a Túlvilágon. Ez a nyilvánvaló veszteség.
Allahon kívül ahhoz fohászkodik, ami nem árt neki és nem is használ. Ez a messzire való tévelygés.
Olyanhoz fohászkodik, aminek az ártalma közelebb van, mint a haszna. Milyen gonosz védelmező, és milyen gonosz barát!
Bizony, Allah be fogja bocsátani azokat, akik hisznek, és jótetteket cselekszenek, a Kertekbe, amelyek alatt folyók folynak. Bizony, Allah azt tesz, amit akar.
Aki azt hiszi, hogy Allah nem fogja segíteni őt ebben a világban és a Túlvilágon, az nyújtson ki egy kötelet az égbe, aztán vágja el, és nézze meg, hogy a terve eltávolítja-e azt, ami felmérgesíti.
És így küldtük azt le, nyilvánvaló ájákként, és bizony Allah azt vezet általa, akit akar.
Bizony, akik hívők lettek, és akik zsidók, és szábeusok, és a keresztények, és a mágushitűek, és akik társítanak – bizony, Allah ítélni fog köztük a Feltámadás Napján. Bizony, Allah mindenre Tanú.
Hát nem látod, hogy Allah előtt borul le mindenki, aki az egekbe, és a földön van, és a Nap, a Hold, a csillagok, a hegyek, a fák, a mozgó teremtmények, és az emberek közül is sokan? De sokuknak jogosan jár a büntetés. És akit Allah megaláz, annak nincs senki, aki megtiszteltetést adhatna. Bizony, Allah azt tesz, amit akar.
Ez a két ellenséges csoport vitáznak Urukkal kapcsolatban. De azoknak, akik hitetlenek, tűzből lesz ruha szabva. Forró vizet öntenek majd a fejükre,
ami elolvasztja majd azt, ami a hasukban van, és a bőrüket.
És horgas vasrudak vannak számukra.
Minden alkalommal, amikor ki akarnak jönni belőle (a Tűzből) a szenvedésük miatt, visszavitetnek oda, és: „Ízleljétek meg az égető Tűz büntetését!”
Bizony, Allah bebocsátja azokat, akik hisznek, és jótetteket cselekszenek, a Kertekbe, amelyek alatt folyók folynak. Arany és gyöngy karkötőkkel ékesíttetnek majd, és a ruhájuk selyemből lesz ott.
És jó beszédre lettek vezetve. És a Dicséret Birtokosának az útjára vezettettek.
Bizony, azok, akik hitetlenek, és távol tartanak Allah útjától és a Sérthetetlen Mecsettől, amelyet az embereknek készítettünk, éppúgy a helyben lakónak és a látogatóknak, és aki rossztettet akar ott, vagy igazságtalanságot, azzal fájdalmas büntetést ízleltetünk meg.
És emlékezz, amikor kijelöltük Ábrahámnak a Ház helyét: „Ne társíts Hozzám semmit, és tisztítsd meg az Én házamat azok számára, akik körbejárják, és azoknak, akik állnak, és azoknak, akik meghajolnak és leborulnak.
És hívd az embereket a zarándoklatra. Eljönnek hozzád gyalog, és minden sovány hátasállaton, miden távoli hegyi útról,
hogy tanúi lehessenek azoknak a dolgoknak, amik az előnyükre válnak, és említsék Allah nevét az ismert napokon a jószágok felett, amelyekkel elláttuk őket. Egyetek hát belőlük, és etessétek a szegényeket, szükséget látókat.
Aztán szabaduljanak meg a tisztátalanságtól, és teljesítsék be az esküjüket, és járják körül az Ősi Házat.
Ez így van. És aki tiszteletben tartja az Allah által kijelölt szimbólumokat, az jobb neki Ura előtt. És megengedetté tétettek nektek a jószágok, kivéve az, ami említve van nektek. És kerüljétek a bálványok tisztátalanságát, és kerüljétek a hamis beszédet.
hanífként, egyedül Allahnak rendelve alá magatokat, nem társítva mellé. És aki társakat állít Allah mellé, az olyan, mintha lezuhant volna az égből, és a madarak elragadták volna, vagy a szél elfújta volna egy távoli helyre.
Így van ez. És aki tiszteletben tartja az Allah által kijelölt rítusokat, az bizony a szívek istenfélelméből ered.
Számotokra előnyök vannak azokban egy kijelölt ideig, és aztán a feláldozásuk helye az Ősi Háznál van.
És minden közösségnek kijelöltünk egy rítust, hogy említhessék Allah nevét az fölött, amivel elláttuk őket a jószágokból. És a ti istenetek Egyetlen Isten, Neki vessétek hát alá magatokat! És mondj jó hírt az alázatosoknak,
akiknek a szíve félelemmel telik meg, ha Allah neve említtetik, és akik türelmesek bármivel szemben, ami éri őket, és akik megtartják az imát, és akik adakoznak abból, amivel elláttuk őket.
És a tevéket Allah által kijelölt szimbólummá tettük közöttetek, és jó van bennük számotokra. Említsétek hát Allah nevét felettük, amikor fel vannak sorakoztatva, és amikor lezuhannak az oldalukra, egyetek belőlük, és etessétek azokat akik nem kérnek, és azokat, akik kérnek. Így rendeltük alá nektek azokat, hogy hálásak lehessetek.
Nem éri el Allahot a húsuk, sem a vérük, hanem ami eléri Őt, az a tőletek való istenfélelem. Ezért alárendelte azokat nektek, hogy magasztalhassátok Allahot azért, amire vezetett benneteket. És mondj jó hírt a jótevőknek!
Bizony, Allah megvédi azokat, akik hisznek. Bizony, Allah nem szereti a hálátlan árulókat.
Engedély adatik azoknak, akik ellen harcolnak, mert igazságtalanok voltak ellenük. És bizony, Allah képes segítséget adni nekik.
Azok, akiket jogtalanul kiűztek az otthonukból, csak azért, mert azt mondták: „A mi Urunk Allah!”. És ha Allah nem tartaná vissza a népeket, egyiket a másik által, akkor bizony lerombolták volna a kolostorokat, templomokat, zsinagógákat és mecseteket, amelyekben sokat említik Allah nevét. És bizony, Allah megsegíti azokat, akik segítik az Ő ügyét. Bizony, Allah Erős, Mindenható.
Azok, akik, ha megalapozzuk őket a földön, megtartják az imát, és megadják a zakátot, és megparancsolják azt, ami helyes, és megtiltják azt, ami helytelen. És Allahé az ügyek vége.
És ha meghazudtolnak téged, hát így hazudtolta meg Noé és Ád és Thamúd népe is.
És Ábrahám népe, és Lót népe.
És Medjan társai. És meghazudtolták Mózest, és Én haladékot adtam a hitetleneknek, aztán megragadtam őket, és milyen volt az Én helytelenítésem!
És hány várost pusztítottunk el, míg vétkezett, hogy a tetői beomlottak, és most romokban hever, és hány elhagyott kút, és hány magas falú kastély!
Hát nem utaztak a földön, és nincs szívük, amivel gondolkodhatnak, és fülük, amellyel hallanak?
És arra kérnek, hogy siettesd a büntetést. De Allah soha nem szegi meg az ígéretét. És bizony, egyetlen nap a te Uradnál olyan, mint ezer év abból, amit ti számoltok.
És hány városnak adtam haladékot, miközben vétkezett! Aztán megragadtam, és Hozzám van a visszatérés.
Mondd: „Ti emberek! Én csak nyilvánvaló figyelmeztető vagyok hozzátok.”
És azok, akik hisznek, és jótetteket cselekszenek, nekik megbocsátás jár, és kegyes ellátás.
És azok, akik a Mi ájáink ellen munkálkodtak, akadályozzák azokat, azok a Pokoltűz társai.
És nem küldtünk úgy Küldöttet vagy prófétát előtted, hogy amikor hirdette az üzenetet, a Sátán ne dobott volna a hirdetésébe félreérthető dolgokat. De Allah eltörli azt, amit a Sátán dob bele, aztán Allah megerősíti az Ő ájáit. És Allah mindent tud, Bölcs.
Hogy azt, amit a Sátán dob, próbatétellé tegye azok számára, akiknek a szívében betegség van, és azoknak, akiknek a szíve megkeményedett,. És bizony, a bűnösök messzi ellenségességben vannak.
És hogy azok, akiknek tudás adatott, tudhassák, hogy ez az igazság Uradtól, és higgyenek benne, és a szívük megalázkodjék előtte. És bizony, Allah vezeti azokat, akik hisznek, az egyenes útra.
És azok, akik hitetlenek, nem szűnnek meg kételkedni azzal kapcsolatban addig, amíg az Óra el nem jön hozzájuk váratlanul, vagy el nem jön hozzájuk egy puszta nap büntetése.
Az uralom azon a napon Allahé lesz, Ő fog ítélni közöttük. És azok, akik hisznek, és jótetteket cselekszenek, a Boldogság Kertjében lesznek.
És azok, akik hitetlenek, és tagadják az ájáinkat, nekik megalázó büntetés jár.
És azok, akik elvégezték a Hidzsrát Allah útján, aztán megölték őket vagy meghaltak, Allah biztosan ellátja őket szép ellátással. És bizony, Allah a legjobb Gondoskodó.
Bizony, olyan bejáraton fogja bebocsátani őket, amellyel elégedettek lesznek. És bizony, Allah mindent Tudó, hosszú ideig Türelmes.
Így van ez. És aki ahhoz hasonlóval viszonozza azt, amit neki is el kellett szenvednie, és utána igazságtalanok vele, Allah biztosan megsegíti őt. Bizony, Allah Elnéző, Megbocsátó.
Ez azért van, mert Allah olvasztja bele a nappalt az éjszakába, és az éjszakát a nappalba. És bizony, Allah a mindent Halló, mindent Látó.
Ez azért van, mert Allah az Igazság, és az, amihez Rajta kívül fohászkodnak, hamisság. És Allah, Ő a Magasztos, a Nagy.
Hát nem látjátok, hogy Allah küld le vizet az égből, és a föld kizöldül? Allah Gyengéd, bensőségesen ismerő.
Övé mindaz, ami az egekben van, és mindaz, ami a földön van. És bizony, Allah Gazdag, a dicséret Birtokosa.
Hát nem látjátok, hogy Allah alárendelte nektek mindazt, ami a földön van, és a hajókat, amelyek átszelik a tengert az Ő parancsára? És Ő tartja vissza az eget, nehogy a földre zuhanjon, hacsak nem az Ő engedelmével. Bizony, Allah az emberiség iránt kedvességgel teli, Irgalmas.
És Ő az, Aki életet adott nektek, aztán a halálba küld, aztán újra életre kelt benneteket. Bizony, az ember hálátlan.
Minden közösségnek kijelöltünk rítusokat, amelyeket végrehajtanak. Hát ne vitatkozzanak veled az ügyben, hanem hívd őket Uradhoz. Bizonyos lehetsz abban, hogy helyes vezetést követsz.
És ha vitatkoznak veled, mondd: „Allah tudja a legjobban, hogy mit tesztek.
Allah ítélni fog köztetek a Feltámadás Napján azzal kapcsolatban, amiben különböztetek.”
Hát nem tudjátok, hogy Allah tudja mindazt, ami az egekben és a földön van? Bizony, az egy feljegyzésben van. Bizony, könnyű ez Allahnak.
És ők azt szolgálják Allahon kívül, amivel kapcsolatban Ő nem küldött le bizonyítékot, és amivel kapcsolatban nincs tudásuk. És a bűnösöknek nem lesz segítőjük.
És amikor a Mi nyilvánvaló ájáinkat olvassák nekik, felismered a tagadást azoknak az arcán, akik hitetlenek. Csaknem megtámadják azokat, akik a Mi ájáinkat olvassák nekik. Mondd: „Hát tájékoztassalak bennetek valamiről, ami rosszabb annál? A Tűz, amit Allah azoknak ígért, akik hitetlenek. És milyen nyomorúságos úti cél!”
Ti emberek! Példát állítanak nektek, figyeljetek hát. Bizony, azok, akikhez Allahon kívül fohászkodtok, sosem fognak teremteni még egy legyet sem, még ha mind összegyűlnének is hozzá. És ha a légy elragad tőlük valamit, nem tudják visszavenni tőle. Milyen gyenge a kereső, és a keresett!
Nem mérték fel Allahot a Hozzá illő mérték szerint. Bizony, Allah Erős, Mindenható.
Allah Küldötteket választ az angyalok és az emberek közül. Allah mindent hall, mindent lát.
Ő tudja, hogy mi van előttük, és hogy mi lesz mögöttük. És Allahhoz térnek vissza az ügyek.
Ti hívők! Hajoljatok meg és boruljatok le, és szolgáljátok Uratokat, és cselekedjetek jót, hogy sikeresek lehessetek.
És tegyetek erőfeszítéseket Allahért az Őt megillető erőfeszítéssel. Ő kiválasztott benneteket, és nem helyezett rátok semmilyen nehézséget a vallásban. Ősapátok, Ábrahám vallása ez. Ő az, aki muszlimoknak nevezett benneteket korábban, és ebben  is, hogy a Küldött tanú lehessen veletek kapcsolatban, és ti tanúk lehessetek az emberekkel kapcsolatban. Hát tartsátok meg az imát, és adjátok meg a zakátot, és ragaszkodjatok erősen Allahhoz! Ő a te Védelmezőtök. És milyen kitűnő Védelmező, és milyen kitűnő Segítő!
Sikeresek bizony a hívők,
Akik áhítatosak az imájukban.
És akik elfordulnak a hiábavaló beszédtől.
És akik a zakátjukat megadják.
És akik őrzik a szemérmüket,
kivéve a házastársaiktól, és azoktól, akiket jogosan birtokolnak, mert akkor bizony nem érheti őket vád.
És aki azon túl keres, hát azok túllépték a határokat.
És akik a rájuk bízott dolgokat és az ígéretüket megőrzik.
És akik őrzik az imájukat.
Ők az örökösök,
akik a Firdauszt öröklik. Abban fognak lakozni örökké.
És bizony, megteremtettük az embert a legtisztább agyagból.
Aztán egy cseppként biztonságos nyugvóhelyre helyeztük.
Aztán a cseppet megtapadt dologgá teremtettük, aztán a megtapadt dolgot húscsomóvá teremtettük, aztán a húscsomót csontokká teremtettük, aztán a csontokat hússal borítottuk be, aztán új teremtményként hoztuk életre. Áldott legyen hát Allah, a legjobb Teremtő!
És bizony, azután, meg fogtok halni.
És bizony, azután fel lesztek támasztva a Feltámadás Napján.
És bizony, hét utat teremtettünk felettetek, és Mi nem vagyunk figyelmetlenek a teremtéssel kapcsolatban.
És vizet küldünk le az égből megfelelő mértékben és helyet adunk annak a földben. És bizony, Mi képesek vagyunk arra, hogy elvegyük azt.
És alkottunk nektek az által kerteket datolyapálmából és szőlőből, amelyben bőséges gyümölcs van, és abból esztek.
És egy fát, amely a Sínai hegyről ered, és olajat terem, és fűszer az evőknek.
És bizony, tanulság van nektek a jószágokban. Inni adunk nektek abból, ami a hasukban van, és számos haszon van bennük számotokra, és belőlük esztek.
És rajtuk és a hajókon vitettek.
És bizony, elküldtük Noét a népéhez, és azt mondta: „Népem! Szolgáljátok Allahot! Nincs más istenetek, csak Ő. Hát nem akartok istenfélők lenni?
De a népének vezetői, akik hitetlenek voltak, azt mondták: „Ez nem más, csak egy hozzátok hasonló ember, és meg akarja erősíteni a fensőbbségét veletek szemben. És ha Allah úgy akarta volna, bizonnyal angyalokat küldött volna le. Nem hallottunk erről az ősapáinktól!
Nem más ő, mint egy ember, akit őrültség szállt meg, várjatok hát vele kapcsolatban egy ideig!”
Azt mondta: „Uram! Segíts nekem, mert meghazudtoltak engem!”
És kinyilatkoztattuk neki: „Építsd meg a bárkát a Mi felügyeletünk alatt és a Mi kinyilatkoztatásunk alapján, és amikor eljön a parancsunk, és a föld mélye túlcsordul, Tegyél fel rá minden fajtából egy párat, és a családodat, kivéve azokat, akik ellen már ki lett nyilatkoztatva egy megelőző szó. És ne szólíts meg engem azokkal kapcsolatban, akik bűnösök voltak. Bizony, ők meg fognak fulladni.
És amikor te, és azok, akik veled vannak, felszálltatok a bárkára, mondd: „Dicséret és hála Allahnak, Aki megmentett minket a bűnösök népétől!”
És mondd: „Uram, add, hogy egy áldott kikötőhelyre érkezzem! És Te vagy a legjobb, aki kikötőhelyre juttat.”
Bizony, ebben jelek vannak, és bizony, Mi próbára teszünk.
Aztán másik nemzedéket hoztunk létre utánuk.
És elküldtünk közéjük egy közülük való Küldöttet, aki azt mondta: „Szolgáljátok Allahot! Nincs más istenetek, csak Ő. Hát nem akartok istenfélők lenni?”
És a népének a vezetői, akik hitetlenek voltak, és tagadták a Túlvilág találkozását, pedig bőséget adtunk nekik az evilági életben, azt mondták: „Nem más ez, csak egy hozzátok hasonló emberi lény! Abból eszik, amit ti esztek, és abból iszik, amit ti isztok!
És ha engedelmeskedtek egy hozzátok hasonló embernek, akkor biztosan vesztesek lesztek!
Vajon azt ígéri nektek, hogy amikor halottak lesztek, és porrá és csontokká lesztek, előhozzatok majd?
Távoli, távoli az, mi ígértetett nektek!
Nincs más élet, csak az evilági élet, meghalunk, és élünk, és nem leszünk feltámasztva.
Nem más ő, csak egy emberi lény, aki hazugságot talált ki Allahhal kapcsolatban, és mi nem fogunk hinni neki!”
Azt mondta: „Uram! Segíts nekem, mert meghazudtoltak engem!”
Azt mondta: „Egy kis idő múlva bizonnyal meg fogják bánni!”
És egy rettenetes kiáltás ragadta meg őket igazsággal, és olyanokká tettük őket, mint a törmelék. El hát a bűnösök népével!
Aztán egy másik nemzedéket hoztunk létre utánuk.
Egyetlen közösség sem hozhatja előre a kijelölt idejét, és nem is késleltethetik.
Aztán elküldtük a Küldötteinket, egymás után. Minden alkalommal, amikor egy közösséghez eljött a Küldöttük, meghazudtolták őket, ezért egyiket a másik után küldtük, és elbeszéléssé tettük őket. El hát a néppel, amely nem hisz!
Aztán Mózest, és a testvérét, Áront elküldtük a jeleinkkel és nyilvánvaló bizonyítékkal
Fáraóhoz és a vezéreihez, de ők fennhéjázóan viselkedtek, és büszke nép voltak.
És azt mondták: „Vajon higgyünk két hozzánk hasonló emberben, mikor a népük a rabszolgáink?”
És meghazudtolták őket, és azok közül lettek, akik elpusztultak.
És bizony, Mózesnek adtuk a Könyvet, hogy vezetve lehessenek.
És Mária fiát, és az anyját jellé tettük, és menedéket adtunk nekik egy magas helyen, ahol a nyugalom helye és források voltak.
Ti küldöttek! Egyetek a jó dolgokból, és cselekedjetek jótetteket! Bizony, Én mindent tudok, amit tesztek.
És bizony, ez a ti közösségetek egyetlen közösség, és Én vagyok az Uratok, féljetek hát Engem.
De ők feldarabolták az ügyüket egymás közt írásokra. Minden csoport annak örvendett, ami nála van.
Hagyd hát őket a zavarodottságukban egy ideig.
Vajon azt gondolják, hogy azzal, hogy megnöveljük őket a vagyonnal és a gyermekekkel,
a jó dolgokkal sietünk hozzájuk? Nem, nem fogják fel!
Bizony, akik az Uruk iránti áhítatos félelemből elővigyázatosak,
és akik hisznek Uruk ájáiban,
és akik nem társítanak Uruk mellé,
és akik úgy adják, amit adnak, hogy a szívük félelemmel teli, mert Urukhoz fognak visszatérni, –
ők azok, akik sietnek a jócselekedetekre, és ők az elsők azokban.
És nem terhelünk egyetlen lelket sem, csak a képességei szerint, és Nálunk van egy Feljegyzés, amely igazat beszél, és nem szenvednek igazságtalanságot.
De nem! A szívük tévedésben van ezzel kapcsolatban, és vannak cselekedeteik azon kívül is, amit tesznek.
Amíg, amikor megragadjuk a bőségben elpuhultakat közülük a büntetéssel, íme! Segítségért kiáltanak.
Azt mondják majd nekik: „Ne kiáltsatok segítségért ezen a napon! Bizony, nem fogtok segítséget kapni Tőlünk.
Bizony, az Én ájáimat hirdették nektek, de ti hátat fordítottatok,
fennhéjázók voltatok vele szemben, gonosz dolgokat mondtatok éjszaka.”
Hát nem Gondolkodnak el a Szóról, vagy hogy eljött hozzájuk az, ami nem jött el az ősapáikhoz?
Vagy nem ismerik fel a Küldöttet, hogy elutasítják?
Vagy azt mondják: „Őrültség van benne!”? az igazságot hozta el nekik, de a legtöbben gyűlölik az igazságot.
De ha az Igazság az ő vágyaikat követné, akkor bizony az egek és a föld és mindenki, aki benne van romlásnak indult volna. Nem! Mi elhoztuk nekik az emlékeztetőjüket, de ők elfordulnak az emlékeztetőjüktől.
Vagy talán fizetséget kérsz tőlük? De Urad fizetsége a legjobb, és Ő a legjobb Gondoskodó.
És bizony, te az egyenes útra hívod őket.
És bizony, azok, akik nem hisznek a Túlvilágban, bizonyosan eltérnek az úttól.
És ha irgalmaznánk nekik, és eltávolítanánk a nehézséget, ami rajtuk van, kitartanának a tévelygésükben, vakon bolyongva.
És bizony, megragadtuk őket büntetéssel, de nem vetették alá magukat Uruknak, és nem fohászkodtak alázatosan.
Amíg, mikor megnyitjuk nekik a szigorú büntetés kapuját, íme! Kétségbeesésben lesznek abban.
És Ő az, Aki a hallást és a látást és az érzést és a megértést adta nektek. Kevéssé adtok hálát!
És Ő az, Aki megszaporított benneteket a földön, és Hozzá lesztek összegyűjtve.
És Ő az, Aki életet ad és halálba küld, és az Övé az éjszaka és a nappal váltakozása. Hát nem használjátok az eszeteket?
De nem! Ők ahhoz hasonlót mondanak, amit a korábbi népek is mondtak.
Ők azt mondták: „Micsoda? Amikor halottak leszünk, és porrá és csonttá válunk, vajon fel leszünk támasztva?
Bizony, megígértetett ez nekünk, nekünk és az ősapáinknak korábban, és nem más ez, mint a korábbi népek meséi!”
Mondd: „Kié az egek és a föld, és akik benne vannak, ha tudjátok?”
Azt fogják mondani: „Allahé!” Mondd: „Hát akkor nem emlékeztek meg?”
Mondd: „Ki a hét ég és a hatalmas Trón Ura?”
Azt fogják mondani: „Allah.” Mondd: „Hát akkor nem akartok istenfélők lenni?”
Mondd: „Ki az, Akinek a kezében van a minden dolog feletti uralom, és megvédelmez, míg Ellene nincs védelmező, ha tudjátok?”
Azt fogják mondani: „Allah”. Mondd: „Akkor hogyan vagytok megtévesztve?”
Nem! Mi elhoztuk nekik az igazságot, de bizony, ők hazugok.
Allah nem vett magához fiat, és nincs is semmilyen isten vele. Akkor bizonnyal minden isten elvette volna, amit ő teremtett, és egyesek közülük felülkerekedtek volna másokon. Magasztaltassák Allah mindaz felett, amit társítanak Mellé!
A láthatatlan és a megnyilvánult dolgok Tudója, Magasztos Ő az felett, amit Mellé társítanak!
Mondd: „Uram! Ha megmutatod nekem azt, ami nekik ígértetett,
akkor ne tegyél engem a bűnösök közé!”
És bizony, Mi kétségtelenül képesek vagyunk arra, hogy megmutassuk neked azt, amit nekik ígértünk.
Tartsd távol a gonoszt azzal, ami jobb.
És mondd: „Uram! Nálad keresek menedéket a sátánok sugalmazásaitól,
és Nálad keresek menedéket, Uram, attól, hogy jelen legyenek!”
Amíg, mikor a halál közelít egyikükhöz, azt mondja: „Uram! Küldj vissza engem,
hogy jótetteket cselekedhessem abban, amit magam mögött hagytam!” Nem! Ezek csak szavak, amiket mond, És akadály van előttük, addig a napig, amíg feltámasztatnak.
És amikor megfúvatik a harsona, nem lesz közöttük rokonság, és nem fognak egymásról kérdezni.
És az, akinek a mérlege nehéz lesz, ők a sikeresek.
De az, akinek a mérlege könnyű lesz, ők azok, akik elveszítették a lelküket. Örökké a Pokolban fognak lakozni.
A Tűz megperzseli az arcukat, és eltorzult ajkakkal fognak benne vigyorogni.
„Hát nem olvasták nektek az ájáimat, ti pedig meghazudtoltátok azokat?”
Azt mondják majd: „Urunk! A nyomorúságunk legyőzött minket, és tévelygő nép voltunk.
Urunk! Vigyél ki minket belőle (a Tűzből), aztán, ha visszatérünk, akkor valóban bűnösök leszünk!”
Azt mondja: „Maradjatok megvetetten benne, és ne beszéljetek Hozzám!”
Bizony, volt egy csoport a szolgáim közül, akik azt mondták: „Urunk! Mi hiszünk, bocsáss hát meg, és irgalmazz nekünk, és Te vagy a legirgalmasabb az irgalmasak között!”
De ti kigúnyoltátok őket, amíg elfeledtették veletek a Rólam való megemlékezést, míg nevettetek rajtuk.
Bizony, Mi megjutalmaztuk őket ezen a Napon, mert türelmesek voltak. Bizony, ők a sikeresek.
Azt mondja: „Meddig maradtatok a földön, az évek számát tekintve?”
Azt mondják: „Egy napig maradtunk, vagy a nap egy részéig, de kérdezd azokat, akik számon tartják!”
Azt mondja: „Nem, csak kevés ideig maradtatok, bárcsak tudnátok!
És vajon azt gondoltátok, hogy játékból teremtettünk benneteket, és hogy nem fogtok visszavitetni Hozzánk?”
És Magasztos Allah, a valódi Király! Nincs más isten, csak Ő, a Nemes Trón Ura!
És aki Allah mellett más istenhez fohászkodik, amire nincs bizonyítéka, annak elszámolása csak Urára tartozik. Bizony, a hitetlenek nem lesznek sikeresek.
És mondd: „Uram! Bocsáss meg, és irgalmazz, és Te vagy a legjobb az irgalmasak között!”
Szúra ez, amelyet leküldtünk és kötelezővé tettünk, és amelyben egyértelmű ájákat nyilatkoztattunk ki, hogy megemlékezhessetek.
A parázna nőt és a parázna férfit, korbácsoljátok meg mindkettőt száz ütéssel. És ne tartson vissza benneteket az irántuk érzett szánalom Allah vallásában, ha hisztek Allahban és az Utolsó Napban. És a hívők egy csoportja legyen tanúja a büntetésnek.
A parázna férfi nem házasodhat, csak parázna nővel, vagy társító nővel. És a parázna nő nem házasodhat, csak parázna férfival, vagy társító férfival. És ez tiltott a hívőknek.
És akik az erényes asszonyokat meggyanúsítják paráznasággal, és nem hoznak négy tanút, azokat korbácsoljátok meg nyolcvan ütéssel, és soha többé ne fogadjátok el a tanúskodásukat. Ők a bűnben megátalkodottak,
kivéve azok, akik megbánják utána, és jóra változnak. Akkor bizony, Allah Megbocsátó, Irgalmas.
És akik a házastársukat gyanúsítják, és nincs más tanújuk, csak saját maguk, akkor egyikük tanúskodása négy tanúskodás Allahra, hogy igazat mond.
És az ötödik, hogy Allah átka legyen rajta, ha hazudik.
De elháríthatja magáról a büntetést, ha négyszer tanúskodik Allahra esküdve, hogy bizonyosan (a férfi) hazudik.
És az ötödik, hogy Allah haragja sújtson rá, ha (a férfi) igazat mond.
És ha nem lett volna Allah kegye és kegyelme irántatok. És Allah a bűnbánat elfogadója, Bölcs.
Bizony, akik a hazugságot hozták, egy csoport közületek. Ne gondoljátok, hogy ez rossz nektek. Nem! Ez jó nektek. Közülük mindenkié az, amit keresett magának a bűnből, és az, aki a vezető szerepet magára vette közöttük, neki hatalmas büntetés jár.
Amikor hallottátok ezt, a hívő férfiak és a hívő nők miért nem gondoltak jót magukban, és miért nem mondták: „Ez csak nyilvánvaló hazugság!”?
Miért nem hoztak rá négy tanút? És mivel nem hozták a tanúkat, Allah előtt ők hazugok.
És ha nem lett volna Allah kegye irántatok, és az Ő kegyelme ebben a világban és a Túlvilágon, bizonnyal hatalmas büntetés sújtott volna benneteket azért, amit továbbadtatok vele kapcsolatban.
Amikor a nyelveteken terjesztettétek, olyasmit mondtatok a szátokkal, amivel kapcsolatban nem volt tudásotok. És ti jelentéktelen dolognak gondoltátok ezt, de Allah előtt hatalmas.
És miért nem mondtátok azt, amikor hallottátok: „Nem való az hozzánk, hogy erről beszéljünk. Magasztaltassál! Hatalmas rágalom ez!”
Allah figyelmeztet benneteket, hogy soha többé ne tegyetek ehhez hasonlót, ha hívők vagytok.
És Allah egyértelműen megmagyarázza nektek az ájákat. És Allah mindent tud, Bölcs.
Bizony, akik azt szeretik, hogy erkölcstelenség terjedjen azok közt, akik hisznek, azoknak fájdalmas büntetés jár ezen a világon és a Túlvilágon. És Allah tudja, de ti nem tudjátok.
És ha nem lett volna Allah kegye irántatok, és az Ő kegyelme, és hogy Allah kedvességgel teli, Irgalmas.
Ti hívők! Ne kövessétek a Sátán lábnyomait! És aki a Sátán lábnyomait követi, hát bizony, ő erkölcstelenséget és helytelen dolgokat parancsol. És ha nem lett volna Allah kegye és kegyelme irántatok, soha nem tisztult volna meg közületek senki. De Allah megtisztítja azt, akit Ő akar. És Allah mindent hall, mindent tud.
És azok, akik közületek a kegyek és vagyon birtokosai, ne esküdjenek meg arra, hogy nem adnak a közeli rokonnak, és a szegényeknek, és azoknak, akik elvégezték a hidzsrát Allah útján. És bocsássanak meg és nézzenek el! Ti nem szeretnétek, hogy Allah megbocsásson nektek? És Allah Megbocsátó, Irgalmas.
Bizony, akik meggyanúsítják az erényes, (bűnre) nem is gondoló, hívő asszonyokat, azok átkozottak ezen a világon és a Túlvilágon. És hatalmas büntetés jár nekik,
azon a Napon, amikor a nyelvük és a kezük és a lábuk fog tanúskodni ellenük arról, amit tettek.
Azon a Napon Allah teljes egészében megadja majd a jogos fizetségüket, és tudni fogják, hogy Allah a nyilvánvaló Igazság.
A rossz nők a rossz férfiaknak valók, és a rossz férfiak a rossz nőknek. És a jó asszonyok a jó férfiaknak valók, és a jó férfiak a jó asszonyoknak. Az utóbbiak  ártatlanok abban, amit ők mondanak. Nekik megbocsátás ját, és nagylelkű ellátás.
Ti, akik hisztek! Ne lépjetek be a saját házaitokon kívül más házakba, amíg nem kértetek rá engedélyt, és nem üdvözöltétek a lakóit! Ez jobb nektek, hogy megemlékezhessetek.
De ha nem találtok benne senkit, akkor se lépjetek be, amíg nem adnak nektek engedélyt. És ha azt mondják nektek, hogy „Menjetek vissza!”, akkor menjetek vissza, az tisztább nektek. És Allah mindent tud, amit tesztek.
Nincs érhet vád titeket, ha beléptek a lakatlan házakba, amelyekben van valami számotokra. És Allah tudja, amit felfedtek, és amit elrejtetek.
Mondd meg a hívő férfiaknak, hogy süssék le a tekintetüket, és őrizzék a szemérmüket! Az tisztább nekik. És Allah nagyon jól ismeri, amit tesznek.
És mondd meg a hívő nőknek, hogy süssék le a tekintetüket, és őrizzék a szemérmüket! És ne mutassák az ékességüket, kivéve, ami nyilvánvaló abból. És húzzák a fejkendőjüket a ruhakivágásuk elé! És ne mutassák az ékességüket, kivéve a férjüknek, vagy az apjuknak, vagy a férjük apjának, vagy a fiaiknak, vagy a férjük fiainak, vagy a fiútestvéreiknek, vagy a fiútestvéreik fiainak, vagy a lánytestvéreik fiainak, vagy az asszonyaiknak, vagy akit jogosan birtokolnak, vagy a férfi szolgálóiknak, akikben nincs fizikai vágy, vagy a gyerekeknek, akik még nincsenek tudatában a nők szemérmének. És ne dobogjanak a lábukkal az asszonyok, hogy kitudódjanak a rejtett ékességeik! És forduljatok mind Allahhoz bűnbánattal, ti hívők, hogy sikeresek lehessetek.
És házasodjatok az egyedülállókkal közületek, és a jóravalókkal a rabszolgáitok és rabszolganőitek közül. Ha szegények, hát Allah majd meggazdagítja őket az Ő kegyességből. És Allah mindent átfog, mindent tud.
És akik nem találnak módot a házasságra, maradjanak erényesek, amíg Allah meggazdagítja őket az Ő kegyességből. És akik írást keresnek azok közül, akiket a jobbotok birtokol, adjátok oda nekik az írást, ha bármi jót ismertek bennük, és adjatok nekik Allah vagyonából, amit Ő nektek adott. És ne kényszerítsétek a rabszolgalányaitokat erkölcstelenségre, ha erényes nők akarnak lenni, hogy az evilági élet múlandó örömeit keressétek. És ha valaki kényszeríti őket, akkor, miután kényszerítve voltak, Allah Megbocsátó, Irgalmas.
És bizony, nyilvánvaló ájákat küldtünk le nektek, és azoknak a példáját, akik előttetek voltak, és intést azoknak, akik félik Allahot.
Allah az egek és a föld Fénye. Az Ő Fényének példája olyan, mint egy fülke, amelyben egy lámpás van. A lámpa üvegben van, az üveg olyan, mintha egy ragyogó csillag lenne. Áldott fából gyújtatott, olívából, amely nem keleti és nem nyugati, amelynek az olaja csaknem izzik, még ha nem is érintette tűz. Fényre fény – Allah az Ő fényére vezeti azt, akit akar. És Allah hasonlatokat állít az embereknek. És Allah minden dolog Tudója.
A házakban, amelyek építését Allah parancsolta, az Ő nevét említik. És Őt magasztalják azokban reggelente és estelente.
Férfiak, akiket sem a kereskedés, sem az adásvétel nem von el az Allahról való megemlékezéstől, és az ima megtartásától, és a zakát megadásától. Félnek egy olyan Napot, amikor felfordulnak majd a szívek és a tekintetek.
Hogy Allah megjutalmazhassa őket a legjobb szerint, amit cselekedtek, és még többet adjon nekik a kegyességéből. És Allah gondoskodik arról, akiről Ő akar, elszámolás nélkül.
De akik hitetlenek, az ő tetteik olyanok, mint a délibáb a sivatagban, amit a szomjazó víznek gondol, amíg, mikor odaér hozzá, úgy találja, hogy semmi, hanem Allahot találja maga előtt, és Ő teljes egészében megadja neki, ami jár. És Allah gyors az elszámolásban.
Vagy olyan, mint a teljes sötétség egy mély tengeren, amelyet elborítanak a hullámok, amelyek felett hullámok vannak, amelyek felett felhők – sötétségek, egyik a másik felett. Ha kinyújtja a kezét, alig látja. És akinek Allah nem adott fényt, annak nincs semmi fénye.
Hát nem látod, hogy Allahot magasztalja mindaz, ami az egekben és a földön van, és a madarak, a kiterjesztett szárnyaikkal? Mindegyik tudja a maga imáját és magasztalását. És Allah tudja, hogy mit tesznek.
És Allahé az egek és a föld uralma. És Allahhoz van a visszatérés.
Hát nem látod, hogy Allah hajtja a felhőket, aztán összeállítja őket, aztán egymásra halmozza őket, aztán látod az esőt előjönni közülük? És leküld az égből (felhő) hegyeket, amelyekben jégeső van, és lesújt vele arra, akire akar, és elfordítja attól, akitől akarja. Az Ő villámának fénye csaknem megvakítja a látást.
Allah váltakoztatja az éjszakát és a nappalt. Bizony, ebben tanulság van azok számára, akiknek van látásuk.
És Allah minden mozgó teremtményt vízből teremtett. Van közülük, amely a hasán mászik, és van közülük, amely két lábon jár, és van közülük, amely négyen. Allah azt teremt, amit akar. Bizony, Allah mindenek felett Hatalmas.
Bizony, egyértelmű ájákat küldtünk le. És Allah az egyenes útra vezeti azt, akit akar.
És azt mondják: „Hiszünk Allahban, és a Küldöttben, és engedelmeskedünk!” Aztán egy csoport közülük elfordul ezután. És azok nem hívők.
És amikor Allahhoz és a Küldöttéhez hívják őket, hogy ítéljen közöttük, íme! Néhányan közülük elfordulnak.
De ha az igazság velük van, akkor eljönnek hozzá készséges engedelmességgel.
Vajon betegség van a szívükben, vagy kételkednek, vagy attól félnek, hogy igazságtalan lesz hozzájuk Allah és a Küldötte? Nem! Ők azok, akik igazságtalanok!
A hívők válasza, ha Allahhoz és a Küldöttéhez hívják őket, hogy ítéljen közöttük, csak az, hogy azt mondják: „Halljuk és engedelmeskedünk!”. És ők azok, akik sikeresek.
És aki engedelmeskedik Allahnak és a Küldöttének, és áhítatos Allah iránt, és féli Őt – ők azok, akik győztesek.
És megesküsznek Allahra a legerősebb esküjükkel, hogy ha parancsot adsz nekik, akkor kivonulnak. Mondd: „Ne esküdjetek! Ismerjük az engedelmességet. Bizony, Allah nagyon jól ismeri, amit tesztek!”
Mondd: „Engedelmeskedjetek Allahnak és engedelmeskedjetek a Küldöttnek! De ha elfordultok, az ő felelőssége csak az, ami rá helyeztetett, és a ti felelősségetek az, ami rátok helyeztetett. És ha engedelmeskedtek neki, akkor vezetve lesztek. És nincs más a Küldöttön, csak az üzenet nyilvánvaló átadása.
Azoknak, akik hisznek és jótetteket cselekszenek közületek, Allah megígérte, hogy örökösökké teszi őket a földön, ahogy azokat is tette, akik előttük voltak, és hogy bizonyosan megalapozza nekik a vallásukat, amivel elégedett tőlük, és hogy cserébe biztonságot ad nekik a félelem után. Engem imádnak, és nem társítanak Mellém semmit. De aki ezután hitetlen lesz, hát ők azok, akik a bűnben megátalkodottak.
És tartsátok meg az imát, és adjátok meg a zakátot, és engedelmeskedjetek a Küldöttnek, hogy kegyelmet kaphassatok.
Ne gondold, hogy azok, akik hitetlenek, elmenekülhetnek a földön. A hajlékuk a Tűz lesz. És milyen nyomorúságos úti cél!
Ti, akik hisztek! Azok, akiket a jobbotok birtokol, és azok, akik még nem érték el az érett kort közületek, kérjenek engedélyt három időben: a reggeli ima előtt, és amikor a ruháitokat félreteszitek, délben, és az éjszakai ima után. Az elvonulás három időpontja ez nektek. És nincs vád rajtatok és rajtuk más időpontokban, ha egyesek közületek a többiek között járnak. Így teszi egyértelművé nektek Allah az ájákat, és Allah mindent Tudó, Bölcs.
És amikor a gyermekek közületek elérik az érett kort, kérjenek engedélyt, ahogy azok is kértek, akik előttük voltak. Így teszi egyértelművé nektek Allah az ájákat, és Allah mindent Tudó, Bölcs.
És az asszonyok, akik már túl vannak a gyermekszülés korán, és nem kívánnak házasságot, nem terheli őket bűn, ha félreteszik a külső ruháikat, ha nem mutatják az ékességüket. De ha szemérmesen visszatartják magukat, az jobb nekik. És Allah mindent hall, mindent tud.
Nem helyteleníthető a vak, sem a sánta, sem a beteg esetében, sem nektek, ha a saját házaitokban esztek, vagy az apátok házában, vagy az anyátok házában, vagy a fiútestvéreitek házában, vagy a lánytestvéreitek házában, vagy az apai nagybátyáitok házában, vagy az apai nagynénéitek házában, vagy az anyai nagybátyáitok házában, vagy az anyai nagynénéitek házában, vagy aminek a kulcsait birtokoljátok, vagy a barátaitokéban. Nem helyteleníthető, akár együtt esztek, akár külön. De amikor beléptek a házakba, üdvözöljétek egymást – Allahtól való üdvözléssel, amely áldott és jó. Így teszi egyértelművé nektek Allah az ájákat, hogy megérthessétek.
A hívők csak azok, akik hisznek Allahban és a Küldöttében, és amikor vele  vannak valamilyen közös ügyben, nem távoznak addig, amíg nem kérték az engedélyét. Bizony, akik az engedélyedet kérik, ők azok, akik hisznek Allahban és a Küldöttében. És ha az engedélyedet kérik valamilyen ügyükre, adj engedélyt azoknak közülük, akinek akarsz, és kérd Allah megbocsátását számukra! Bizony, Allah Megbocsátó, Irgalmas.
És ne tegyétek a Küldött megszólítását olyanná közöttetek, mint amikor egyikőtök megszólítja a másikat! Bizony, Allah ismeri azokat közületek, akik rejtve kilopóznak. Hát óvakodjanak azok, akik ellenszegülnek a parancsának, megpróbáltatás sújtsa őket, vagy fájdalmas büntetés sújtsa őket!
Nem Allahé-e mindaz, ami az egekben és a földön van? Bizony, Ő ismeri az állapototokat. És a Napon, amikor visszavitetnek Hozzá, Ő tájékoztatni fogja őket arról, hogy mit cselekedtek. És Allah minden dolog Tudója.
Áldott legyen Ő, Aki leküldte szolgájának a Megkülönböztetőt, hogy figyelmeztető lehessen a világoknak,
Ő, Akié az egek és a föld uralma, és aki nem vett fiat, és nincs társa az uralomban, és Ő teremtett mindent, és meghatározta pontos meghatározással.
Mégis, ők isteneket vettek Rajta kívül, akik nem teremtenek semmit, hanem ők is teremtve lettek, és nincs saját maguknak semmi ártalmuk vagy hasznuk, és nincs hatalmuk halálon, sem életen, sem feltámadáson.
És akik hitetlenek, azt mondják: „Ez nem más, mint hazugság, amit ő  talált ki, és más emberek segítették őt benne!” De bizony, ők igazságtalansággal és hazugsággal jöttek elő.
És azt mondják: „A korábbi népek meséi, amiket leírt, és amiket olvasnak neki, reggel és este!”
Mondd: „Ő  küldte le ezt, az, Aki ismeri a titkot az egekben és a földön. Bizony, Ő Megbocsátó, Irgalmas.”
És azt mondják: „Ez a Küldött miért eszik ételt, és miért jár a piacokon? Miért nem küldetik le hozzá egy angyal, hogy figyelmeztető legyen vele?
Vagy adatik neki egy kincs, vagy van egy kertje, amiből ehet?” És a bűnösök azt mondják: „Nem követtek mást, mint egy megbabonázott embert!”
Nézd, hogyan állítanak neked hasonlatokat! De eltévelyedtek ők, és nem képesek utat találni.
Áldott Ő, Aki, ha akarta volna, jobbat teremthetett volna neked, mint az: kerteket, amelyek alatt folyók folynak, és teremthetett volna neked palotákat.
De nem! Ők tagadják az Órát, és azoknak, akik tagadják az Órát, perzselő tüzet készítettünk elő.
Amikor meglátja őket egy távoli helyről, hallani fogják a fújtatását és a bömbölését.
És amikor belevettetnek egy szűk helyre abban (a Tűzben), láncokkal összeláncolva, a pusztulásért fognak fohászkodni ott.
„Ne egy pusztulásért fohászkodjatok a mai napon, hanem sok pusztulásért!”
Mondd: „Ez jobb, vagy az Örökkévalóság Kertje, ami az istenfélőknek ígértetett? Jutalom és végcél lesz az nekik.
Megvan ott nekik minden, amit kívánnak, és ott fognak lakozni örökké. Ígéret ez, Urad részéről.
És azon a Napon össze fogjuk gyűjteni őket, és azt, amit Allahon kívül imádtak, és azt fogja mondani: „Félrevezettétek ezeket a szolgáimat, vagy ők maguk tévelyedtek el az útról?”
Azt mondják: „Minden hiányosságtól mentes és mindenek felett álló vagy Te! Nem volt nekünk való az, hogy közeli barátokat válasszunk Rajtad kívül! De Te élvezeteket adtál nekik és az ősapáiknak, amíg elfelejtették az Emlékeztetőt, és elveszett nép lettek.
„Bizony, meg fognak hazudtolni benneteket abban, amit mondotok, nem tudjátok hát elfordítani a büntetést, vagy segítséget találni.” És aki közületek rosszat tesz, azzal hatalmas büntetést ízleltetünk meg.
És nem küldtünk előtted egyetlen küldöttet sem, csak úgy, hogy ők bizony ételt ettek, és a piacokon jártak. És egyeseket közületek próbatétellé tettünk mások számára. Hát türelmesek vagytok-e? És Uratok mindent Látó.
És akik nem remélik a Velünk való találkozást, azt mondják: „Miért nem küldetnek le hozzánk angyalok, vagy miért nem látjuk Urunkat?” Bizony, ők fennhéjázók lettek magukkal kapcsolatban, és arcátlanul önhittek.
A Napon, amikor meglátják az angyalokat, nem lesznek jó hírek azon a Napon a bűnösöknek, és azt fogják mondani: „Eltiltatott tiltással!”
És a jótettekhez fordulunk, amiket cselekedtek, és olyanná tesszük, mint a szétszórt por.
A Kert társai azon a napon jobb hajlékban és jobb pihenőhelyen lesznek.
És azon a Napon az ég meghasad a felhőkkel, és az angyalok leküldetnek, leereszkedve.
Az igazi uralom azon a Napon a Kegyelmesé. Nehéz nap lesz az a hitetleneknek!
És azon a Napon a bűnös majd a kezét harapdálja, azt mondva: „Jaj nekem! Bárcsak a Küldött útját választottam volna!
Jaj nekem! Bárcsak ne választottam volna valakit barátnak!
Bizony, ő eltévelyített engem az Emlékeztetőtől, miután az eljött hozzám. És a Sátán mindig cserbenhagyja az embert.”
És a Küldött azt mondja majd: „Uram, bizony, a népem elhanyagolta ezt a Koránt!”
És így tettünk meg ellenségeket minden prófétának a bűnösök közül. De elegendő Urad Vezetőként és Segítőként.
És akik hitetlenek, azt mondják: „Miért nem küldetett le neki a Korán egyszerre?” Így van, hogy megerősíthessük vele a szívedet, és olvastuk azt megfelelő, szabályos, fokozatos recitálással.
És nem tudnak eljönni hozzád egyetlen példával sem úgy, hogy hozzuk el neked az igazságot és a legjobb magyarázatot.
Azok, akik az arcukon lesznek összegyűjtve a Pokolba, ők azok, akik a legrosszabb helyzetben vannak, és a leginkább tévelyegnek.
És bizony, Mózesnek adtuk a Könyvet, és kijelöltük vele a testvérét, Áront, segítőként.
Aztán azt mondtuk: „Menjetek mindketten azokhoz, akik tagadják a jeleinket!” Aztán elpusztítottuk őket, teljes pusztítással.
És Noé népe, amikor tagadták a Küldötteket, megfullasztottuk őket, és jellé tettük őket az emberiség számára. És a bűnösöknek  fájdalmas büntetést készítettünk elő.
És Ád és Thamúd, és ar-Rassz lakói, és sok nemzedék közöttük.
És mindegyiküknek állítottunk példákat, és mindegyiket megsemmisítettük, teljes megsemmisítéssel.
És bizony, elmentek a város mellett, amelyre gonosz eső hullott. Hát vajon nem látták? De nem, ők nem remélik a Feltámadást!
És amikor látnak téged, nem tesznek mást, mint gúnyolódnak veled: „Hát ez az, akit Allah Küldöttként küldött el?
Csaknem eltévelyített volna minket az isteneinktől, ha nem lennénk kitartóak irántuk!” És meg fogják tudni, amikor majd meglátják a büntetést, hogy ki tévelyedett el inkább az útról!
Láttad-e azt, aki a saját vágyait teszi meg istenének? És lennél-e az ő védelmezője?
Vagy azt gondolod, hogy a legtöbbjük képes hallani vagy megérteni? Olyanok ők, mint a jószágok. De nem, még inkább eltévelyedtek az útról!
Nem láttad, hogyan hosszabbítja meg Urad az árnyékot? És ha úgy akarta volna, állandóvá tette volna őket. De a Napot tettük a jelzőjévé.
Aztán visszahúzzuk azt Magunkhoz, fokozatos visszahúzással.
És Ő az, aki az éjszakát takaróvá tette számotokra, az alvást pihenéssé, és a nappalt feltámadássá.
És Ő az, aki elküldi a szeleket, jó hírként az Ő kegyelme (az eső) előtt, és tiszta vizet küldünk le az égből,
hogy általa élesszük fel a halott földet, és inni adjunk a sok jószágnak, és az embereknek azok közül, amiket teremtettünk.
És bizony, Mi elosztottuk azt (az esőt) közöttük, hogy emlékezhessenek Allah kegyelmére, de a legtöbben elutasítanak mindent, kivéve a hálátlanságot.
És ha akartuk volna, bizonnyal támasztottunk volna egy figyelmezetőt minden városban.
Ne engedelmeskedj hát a hitetleneknek, és küzdj vele (a Koránnal) ellenük, nagy küzdelemmel.
És Ő az, Aki szabadon engedte a két tengert, az egyik ízletes és édes, a másik sós és keserű, és akadályt helyezett közéjük, egy elválasztót, amit tilos (átlépniük).
És Ő az, Aki megteremtette az embert vízből, folyadékból, és teremtett neki vérrokonságot, és házasság általi rokonságot.
De ők azt szolgálják Allahon kívül, ami nem használ és nem árt nekik. És a hitetlen segítő Ura ellen.
És nem küldtünk másért, mint örömhírhozóként, és figyelmeztetőként.
Mondd: „Nem kérek tőletek fizetséget érte, csak, hogy aki akarja, Urához vehesse útját.”
És hagyatkozz az Élőre, Aki sosem hal meg, és magasztald az Ő dicséretét! És elegendő Ő a szolgái bűneit jól ismerőként.
Ő az, Aki megteremtette az egeket és a földet, és mindazt, ami közöttük van, hat nap alatt. A Kegyelmes, kérd hát Őt, a bensőségesen Ismerőt.
És amikor azt mondják nekik: „Boruljatok le a Kegyelmes előtt!”, ők azt mondják: „És mi az a Kegyelmes? Boruljunk le az előtt, amit te parancsolsz nekünk?” És ez csak növeli őket a vonakodásban.
Áldott legyen Ő, Aki csillagképeket helyezett az egekre, és lámpást helyezett oda, és fénylő Holdat.
És Ő az, Aki az éjszakát és a nappal váltakoztatja egymással azoknak, akik meg akarnak emlékezni, vagy hálásak akarnak lenni.
És a Kegyelmes szolgái azok, akik alázatosan járnak a földön, és ha a tudatlanok megszólítják őket, azt mondják: „Békesség!”
És akik Uruk előtt töltik az éjszakát, leborulva és állva.
És akik azt mondják: „Urunk! Fordítsd el tőlünk a Pokol büntetését! Bizony, annak a kínja elválaszthatatlan büntetés.
Bizony, az gonosz hajlék és pihenőhely!”
És ők azok, akik, ha költenek, nem pazarlók és nem is szűkmarkúak, hanem a kettő közt.
És akik nem fohászkodnak Allah mellett más istenekhez, és nem ölnek meg egyetlen lelket sem, amit Allah megtiltott, kivéve jogosan, és nem követnek el paráznaságot. És aki azt teszi, az büntetéssel fog találkozni.
A büntetés meg lesz duplázva neki az Feltámadás Napján, és abban fog lakozni örökké, megalázva.
Kivéve, aki bűnbánatot gyakorol, és hisz, és jótetteket cselekszik, mert ők azok, akiknek Allah a rossztetteiket jótettekkel helyettesíti. És Allah Megbocsátó, Irgalmas.
És aki bűnbánatot gyakorol, és jótetteket cselekszik, az bizony valódi bűnbánattal fordult Allahhoz.
És azok, akik nem tanúskodnak hamisságról, és amikor hiábavalóság mellett mennek el, méltósággal mennek tovább.
És azok, akik, ha Uruk ájáira emlékeztetik őket, nem süketek és vakok rá.
És azok, akik azt mondják: „Urunk! Adj nekünk házastársakat és gyermekeket, akikben örömünket leljük, és tegyél minket az istenfélők vezetőivé!”
Ők a Paradicsom kertjének legmagasabb helyével jutalmaztatnak majd, mert türelmesek voltak, és üdvözlések és békesség fogadja majd ott őket.
Abban fognak lakozni örökké – kitűnő hajlék és pihenőhely!
Mondd: „Miért is törődik veletek Uram, ha nem a fohászaitokért? De bizony, most megtagadtátok, ezért hamarosan elér benneteket az elkerülhetetlen.
Ta Szín Mím.
Ezek a nyilvánvaló Könyv ájái.
Talán elpusztítod magad, mert nem lesznek hívők.
Ha akarnánk, leküldhetnénk nekik egy jelet az égből, hogy a nyakuk alázatosan meghajoljon előtte,
De nem jön hozzájuk új emlékeztető a Kegyelmestől, csak úgy, hogy elfordulnak tőle.
És bizony, meghazudtolták, ezért el fog jönni hozzájuk annak a híre, amin gúnyolódtak.
Hát nem néznek a földre? Mennyi mindent teremtettünk mindenféle nemes fajtából!
Bizony, ebben jel van, de a legtöbben közülük nem hívők.
És bizony, Urad, Ő a Mindenható, az Irgalmas.
És mikor Urad szólította Mózest: „Menj a bűnös néphez,
Fáraó népéhez! Nem lesznek istenfélők?”
Azt monda: „Uram! Bizony, félek, hogy meghazudtolnak engem.
És a keblem összeszorul, és a nyelvem nem tud jól kifejezni, küldd hát el Áront is.
És egy bűnnel vádolnak engem, ezért félek, hogy meg fognak ölni!”
Azt mondta: „Nem! Semmiképp nem fognak megölni téged. Menjetek mindketten a jeleinkkel. Bizony, veletek vagyunk, hallgatva.
Menjetek hát, mindketten, Fáraóhoz, és mondjátok: „Bizony, mi a Világok Urának Küldöttei vagyunk.
Küldd hát el velünk Izrael népét!”
Azt mondta: „Hát nem neveltünk fel téged gyermekként közöttünk, és nem tartózkodták velünk sok évig az életedből?
És megtetted a cselekedetedet, amit cselekedtél, Hát most megtagadsz minket?”
Azt mondta: „Akkor tettem azt, amikor még a tévelygők között voltam,
és elmenekültem, mikor féltem tőletek. De az én Uram ítélőképességet adott nekem, és a Küldöttek közül valóvá tett.
És ez a szívesség, amit felrótok nekem – hát te meg rabszolgává tetted Izrael népét!”
Fáraó azt mondta: „És mi az a Világok Ura?”
Azt mondta: „Az egek és a föld Ura, és mindené, ami közöttük van, ha bizonyosságot akartok szerezni!”
Azt mondta Fáraó azoknak, akik körülötte voltak: „Hát nem halljátok?”
Azt mondta: „A ti Uratok, és ősapáitok Ura!”
Azt mondta: „Bizony, a Küldöttetek, aki elküldetett hozzátok, őrült!
Azt mondta Mózes: „A Kelet és a Nyugat Ura, és mindené, ami közöttük van, bárcsak használnátok az eszeteket!”
Azt mondta: „Ha más istent veszel rajtam kívül, bizony a bebörtönzöttek közé teszlek!”
Azt mondta: „Még akkor is, ha valami nyilvánvalót hozok neked?”
Azt mondta: „Akkor hozd hát, ha igaz vagy!”
Így hát eldobta a botját, és íme! Az egy kígyó lett, jól láthatóan.
És kihúzta a kezét a köntöséből, és íme! Fehér volt az a nézőknek.
Azt mondta Fáraó a vezéreknek körülötte: „Bizony, ez egy tanult mágus!
Ki akar űzni benneteket a földetekről a mágiájával. Mit tanácsoltok hát?”
Azt mondták: „Halaszd el az ő és a testvére ügyét, és küldj a városba összegyűjtőket,
akik elhoznak hozzád minden tanult mágust.”
És a mágusok összegyűltek a kijelölt időpontra egy jól ismert helyen.
És azt mondták az embereknek: „Összegyűltök-e,
hogy követhessük a mágusokat, ha győzedelmeskednek?”
És amikor a mágusok jöttek, azt mondták Fáraónak: „Lesz-e jutalom számunkra, ha győzedelmeskedünk?”
Azt mondta: „Igen, és bizony a közel lévők közé fogtok tartozni!”
Mózes azt mondta nekik: „Dobjátok el, amit dobni akartok!”
És ledobták a botjaikat és köteleiket, és azt mondták: „Fáraó hatalma által, bizony, mi vagyunk a győztesek!”
Aztán Mózes eldobta a botját, és íme! Elnyelte azt, amit azok hamisítottak.
És a mágusok levetették magukat, leborulva.
Azt mondták: „Hiszünk a Világok Urában,
Mózes és Áron Urában!”
Azt mondta: „Hittetek benne, mielőtt engedélyt adtam volna rá? Bizony, ő, a vezetőtök, aki a varázslást tanította nektek! De hamarosan meg fogjátok tudni! Bizony, levágatom a kezeteket és a lábatokat az ellentétes oldalon. És bizony, megfeszíttetlek benneteket!”
Azt mondták: „Nem árthatsz nekünk! Bizony, Urunkhoz térünk vissza.
Bizony, reméljük, hogy Urunk megbocsátja nekünk a bűneinket, mert mi vagyunk az elsők a hívők között!”
És sugalmaztuk Mózesnek: „Utazz éjszaka a szolgáimmal. Bizony, követni fignak benneteket.”
Aztán Fáraó összegyűjtőket küldött a városokba:
„Bizony, ezek egy kis csoport,
és bizony, feldühítettek minket,
és bizony, mi nagy tömeg vagyunk, felkészülve”.
És kiűztük őket a kertekből és forrásoktól,
és a kincsekből, és egy tiszteletre méltó helyről.
Így volt. És Izrael népének adtuk mindazt örökül.
És követték őket napkeltekor.
És amikor a két sereg látta egymást, Mózes társai azt mondták: „Bizony, utolértek minket!”
Azt mondta: „Nem! Bizony, Uram velem van, Ő vezetni fog engem!”
És sugalmaztuk: „Sújts a tengerre a botoddal!” És szétvált, és mindegyik rész olyan lett, mint egy nagy hegy.
És közel hoztuk ahhoz a helyhez a többieket.
És megmentettük Mózest, és azokat, akik vele voltak.
Aztán vízbe fullasztottuk a többieket.
Bizony, ebben jel van, de a legtöbben nem hívők.
És bizony, Urad, Ő a Mindenható, az Irgalmas.
És beszéld el nekik Ábrahám történetét,
Amikor azt mondta az apjának és a népének: „Mit imádtok ti?”
Azt mondták: „Bálványokat imádunk, és továbbra is nekik szenteljük magunkat!”
Azt mondta: „Vajon hallanak-e benneteket, mikor szólítjátok őket?
Vagy használnak nektek, vagy ártanak-e?”
Azt mondták: „Nem, de úgy találtuk, hogy ősapáink is ehhez hasonlót tettek!”
Azt mondta: „Látjátok-e, amit imádtok, és elgondolkodtatok-e rajta,
ti és az ősapáitok!
Bizony, ezek ellenségeim nekem, kivéve a Világok Urát.
Aki teremtett engem, és Ő az, Aki vezet engem,
És Aki enni és inni ad nekem.
És amikor beteg vagyok, Ő gyógyít meg,
És Ő az, Aki halálba fog küldeni, aztán életet ad nekem a Feltámadás Napján,
És Ő az, Aki remélem, hogy meg fogja bocsátani a hibáimat az Ítélet Napján.
Uram! Adj nekem bölcsességet, és add, hogy az igazakhoz csatlakozhassam!
És add meg, hogy igazsággal említsenek a későbbi generációk között.
És helyezz engem a Boldogság Kertjeinek örökösei közé!
És bocsáss meg az apámnak, bizony, ő a tévelygők közül való.
És ne szégyeníts meg engem azon a Napon, amikor fel lesznek támasztva,
a Napon, amikor nem használ majd sem vagyon, sem a gyermekek,
kivéve, aki ép szívvel jön Allahhoz.”
És a Kert közel hozatik az istenfélőkhöz.
És a Pokoltűz jól láthatóvá tétetik azoknak, akik eltértek.
És azt mondják nekik: „Hol van az, amit imádtatok…
Allahon kívül? Tudnak segíteni rajtatok, vagy tudnak segíteni saját magukon?”
És belehajíttatnak abba az arcukon, ők, és az eltérők,
És Iblísz seregei, mind együtt.
Azt fogják mondani, mialatt benne vitáznak:
„Allahra, bizony nyilvánvaló tévelygésben voltunk,
amikor egyenlővé tettünk benneteket a Világok Urával!”
És nem vezetett minket félre más, csak a bűnösök.
Ezért most nincs közbenjárónk,
sem közeli barátunk,
és ha lenne visszatérésünk az előző életbe, akkor a hívők közé tartozhatnánk!”
Bizony, ebben jel van, de a legtöbben nem hívők.
És bizony, Urad, Ő a Mindenható, az Irgalmas.
Noé népe tagadta a Küldötteket.
Amikor a testvérük, Noé azt mondta nekik: „Nem lesztek istenfélők?
Bizony, én megbízható Küldött vagyok hozzátok.
Féljétek hát Allahot, és engedelmeskedjetek nekem!
És nem kérek érte semmi fizetséget tőletek. Az én fizetségem csak a Világok Urától van.
Féljétek hát Allahot, és engedelmeskedjetek nekem!”
Azt mondták: „Vajon higgyünk neked, mikor a legalacsonyabb rangúak követnek téged?”
Azt mondta Noé: „És mit tudok én arról, amit ők cselekedtek?
Az ő elszámolásuk egyedül Uramra tartozik, bár megértenétek!
És én nem fogom elűzni a hívőket
Én csak nyilvánvaló figyelmeztető vagyok.”
Azt mondták: „Ha nem hagysz fel ezzel, Noé, bizony a megkövezettek között leszel!”
Azt mondta: „Uram! Bizony, a népem meghazudtolt engem!
Ítélj hát köztem és köztük döntő ítélettel, és ments meg engem, és azokat a hívőket, akik velem vannak.”
És Mi megmentettük őt, és azokat, akik vele voltak, a megterhelt hajón.
És megfullasztottuk utána a többieket.
Bizony, ebben jel van, de a legtöbben közülük nem hívők.
És bizony, Urad, Ő a Mindenható, az Irgalmas.
Ád népe tagadta a Küldötteket.
Amikor a testvérük, Ád azt mondta nekik: „Nem lesztek istenfélők?
Bizony, én megbízható Küldött vagyok hozzátok.
Féljétek hát Allahot, és engedelmeskedjetek nekem!
És nem kérek érte, semmi fizetséget tőletek. Az én fizetségem csak a Világok Urától van.
Hogyan építhettek minden magaslaton egy jelet, puszta szórakozásból!
És erődítményeket vesztek magatoknak, mintha örökké élnétek?
És amikor megragadtok, úgy ragadtok meg, mint a zsarnokok.
Féljétek hát Allahot, és engedelmeskedjetek nekem!”
És féljétek azt, Aki megsegített benneteket azzal, amit ismertek,
megsegített benneteket jószágokkal és gyermekekkel,
és kertekkel és forrásokkal.
Bizony, féltelek benneteket egy hatalmas Nap büntetésétől!”
Azt mondták: „Mindegy nekünk, hogy tanácsot adsz, vagy nem tartozol a tanácsadók közé!
Ez nem más, mint a korábbi népek meséi,
és nem leszünk megbüntetve!”
És meghazudtolták őt, és Mi elpusztítottuk őket. Bizony, ebben jel van, de a legtöbben közülük nem hívők.
És bizony, Urad, Ő a Mindenható, az Irgalmas.
Thamúd tagadta a Küldötteket.
Amikor a testvérük, Szálih azt mondta nekik: „Nem lesztek istenfélők?
Bizony, én megbízható Küldött vagyok hozzátok.
Féljétek hát Allahot, és engedelmeskedjetek nekem!
És nem kérek érte, semmi fizetséget tőletek. Az én fizetségem csak a Világok Urától van.
Vajon meg lesztek hagyva biztonságban abban, ami itt van
kertekben és forrásoknál,
és gabonamezőknél, és puha hajtású datolyapálmáknál?
És házakat vájtok ki a hegyekből, nagy ügyességgel.
Féljétek hát Allahot, és engedelmeskedjetek nekem!
És ne engedelmeskedjetek azok parancsának, aki mértéktelenek,
akik romlást terjesztenek a földön, ahelyett, hogy jót hoznának.”
Azt mondták: Te csak a megbabonázottak közé tartozol!
Nem vagy más, csak hozzánk hasonló emberi lény, hozz hát egy jelet, ha igaz vagy!”
Azt mondta: „Ez itt egy nőstényteve. Jár neki az ivás, és nektek is jár az ivás, egy ismert napon.
És ne érintsétek őt ártalommal, nehogy megragadjon benneteket egy hatalmas Nap büntetése!”
De elvágták a térdinát, aztán pedig, a megbánók közül lettek.
És a büntetés megragadta őket. Bizony, ebben jel van, de a legtöbben közülük nem hívők.
És bizony, Urad, Ő a Mindenható, az Irgalmas.
Lót népe tagadta a Küldötteket.
Amikor a testvérük, Lót azt mondta nekik: „Nem lesztek istenfélők?
Bizony, én megbízható Küldött vagyok hozzátok.
Féljétek hát Allahot, és engedelmeskedjetek nekem!
És nem kérek érte semmi fizetséget tőletek. Az én fizetségem csak a Világok Urától van.
Hát a férfiakhoz közeledtek a teremtmények közül,
és elhagyjátok azt, amit Uratok teremtett társként nektek? Nem! Bizony, ti a határokat túllépő nép vagytok!”
Azt mondták: „Ha nem hagysz fel ezzel, Lót, bizony a kiűzöttek között leszel!”
Azt mondta: „Bizony, én azok közé tartozom, akik nem helyeslik a tetteteket!
Uram! Ments meg engem és a családomat attól, amit ők tesznek!”
És megmentettük őt és a családját mind,
kivéve egy öregasszonyt, azok között volt, akik hátramaradtak.
Aztán elpusztítottuk a többieket.
És egy esőt záporoztattunk rájuk, és milyen rossz volt azoknak az esője, akiket figyelmeztettek!
Bizony, ebben jel van, de a legtöbben közülük nem hívők.
És bizony, Urad, Ő a Mindenható, az Irgalmas.
Az erdő társai, tagadták a Küldötteket.
Amikor Suaib azt mondta nekik: „Nem lesztek istenfélők?
Bizony, én megbízható Küldött vagyok hozzátok.
Féljétek hát Allahot, és engedelmeskedjetek nekem!
És nem kérek érte semmi fizetséget tőletek. Az én fizetségem csak a Világok Urától van.
Adjatok teljes mértéket, és ne legyetek azok közt, akik veszteséget okoznak!
És mérjetek helyes mérleggel.
És ne fosszátok meg az embereket a tulajdonuktól, és ne kövessetek el gonosztetteket a földön, romlást terjesztve.
És féljétek azt, Aki megteremtett benneteket, és a korábbi generációkat!”
Azt mondták: „Te csak a megbabonázottak közé tartozol!
Nem vagy más, csak hozzánk hasonló emberi lény, és azt gondoljuk, hogy bizonnyal a hazugok közé tartozol!
Tedd hát, hogy az ég egy darabja ránk zuhanjon, ha az igazak közé tartozol!”
Azt mondta Suaib: „Uram tudja, hogy mit tesztek!”
De ők meghazudtolták őt, ezért megragadta őket az Árnyék Napjának kínzása. Bizony, egy hatalmas Nap kínja volt az.
Bizony, ebben jel van, de a legtöbben közülük nem hívők.
És bizony, Urad, Ő a Mindenható, az Irgalmas.
És bizony, ez a kinyilatkoztatás a Világok Urától.
A Megbízható Lélek (Gábriel) hozta le,
a szívedbe, hogy a figyelmeztetők között lehess.
Nyilvánvaló arab nyelven.
És bizony, ez benne van a korábbi népek Könyveiben is.
Hát nem jel az neki, hogy Izrael népének tudósai tudják?
És ha valakinek a nem arabok közül nyilatkoztattuk volna ki,
és az olvasta volna nekik, akkor sem hittek volna benne.
Így helyeztük azt, bele a bűnösök szívébe.
Nem fognak hinni benne, amíg meg nem látják a fájdalmas büntetést.
És hirtelen fog az eljönni hozzájuk, amikor nem is veszik észre.
Akkor azt fogják mondani: „Kaphatunk-e haladékot?”
Hát vajon a Mi büntetésünk az, amit siettetni akarnak?
Gondolkodtál-e azon, hogy ha hagyjuk, hogy évekig jól érezzék magukat,
aztán eljön hozzájuk az, ami ígértetett nekik,
akkor az, ami adatott nekik élvezetként, nem lesz a hasznukra?
És nem pusztítottunk el egyetlen várost sem úgy, hogy ne lett volna figyelmeztetője,
hogy emlékeztessen, és Mi soha nem vagyunk igazságtalanok.
És nem a sátánok hozták le a Koránt.
És az nem illik hozzájuk, és nem is lennének képesek rá.
Bizony, távol vannak tartva a hallásától.
Ne fohászkodj hát más istenhez Allah mellett, mert akkor azok közé tartoznál, akik meg lesznek büntetve.
És figyelmeztesd a legközelebbi rokonaidat!
És ereszd le a szárnyad azokra, akik követnek téged a hívők közül.
És, ha nem engedelmeskednek neked, mondd: „Bizony, én ártatlan vagyok abban, amit tesztek!”
És hagyatkozz a mindent Hallóra, a mindent Tudóra,
Aki lát téged, amikor felállsz az imához,
és a mozdulataidat azok között, akik leborulnak.
Bizony, Ő a mindent Halló, a mindent Tudó.
Tájékoztassalak benneteket arról, hogy kikre ereszkednek le a sátánok?
Leereszkednek minden hazug bűnösre.
Azt adják tovább, amit hallottak, és a legtöbb közülük hazug.
És a költők – a félrevezetettek követik őket.
Nem látod, hogyan fecsegnek minden témában?
És hogy olyasmit mondanak, amit nem tesznek.
Kivéve, akik hisznek, és jótetteket cselekszenek, és sokat megemlékeznek Allahról, és megvédik magukat, miután igazságtalanok voltak velük. És azok, akik igazságtalanok, meg fogják tudni, hogy milyen visszatérésre fognak visszatérni.
Ta Szín. Ezek a Korán és egy nyilvánvaló Könyv ájái.
Vezetés és jó hír a hívőknek,
akik megtartják az imát, és bizonyosak a Túlvilágban.
Bizony, akik nem hisznek a Túlvilágban, azoknak szépnek tüntettük fel a cselekedeteiket, és vakon bolyonganak.
Ők azok, akiknek a legrosszabb büntetés jár, és a Túlvilágon ők lesznek a legnagyobb vesztesek.
És bizony, a Koránt közvetlenül a Bölcstől, mindent Tudótól lett leküldve hozzád.
mikor Mózes azt mondta a háza népének: „Bizony, tüzet vettem észre. Hozok nektek onnan valami útmutatást, vagy hozok nektek egy lángoló ágat, hogy felmelegedhessetek.”
De amikor odaért ahhoz, megszólíttatott: „Áldott az, aki a tűznél van, és aki körülötte van! És magasztaltassék Allah, a Világok Ura!”
„Mózes! Bizony, Én vagyok Allah, a Mindenható, a Bölcs.
És dobd el a botodat!” De amikor látta, hogy úgy mozog, mintha kígyó lenne, hátat fordított menekülve, és nem tért vissza. Allah azt mondta: „Mózes! Ne félj! Bizony, a Küldöttek nem félnek az Én jelenlétemben.
Kivéve, aki hibázik, aztán jóval helyettesíti a rossz után. Akkor bizony Én Megbocsátó, Irgalmas vagyok
És tedd a kezed a ruhakivágásodba, és fehéren fog előjönni, ártalom nélkül, a kilenc jel között vannak, Fáraónak és a népének. Bizony, ők egy bűnben megátalkodott nép!”
De amikor a látható jeleink eljöttek hozzájuk, azt mondták: „Ez nyilvánvaló varázslat!”
És elutasították azokat, igazságtalanságból és fennhéjázásból, bár ők maguk is meg voltak győződve bennük, Lásd hát, hogy milyen volt a vége azoknak, akik romlást okoztak!
És bizony, Dávidnak és Salamonnak tudást adtunk, és azt mondták: „Dicsőség és hála Allahnak, Aki előnyben részesített minket sokak felett a hívő szolgái közül!”
És Salamon volt Dávid örököse. És azt mondta: „Ti emberek! Megtaníttatott nekünk a madarak beszéde, és megadatott nekünk minden. Bizony, ez nyilvánvaló kegy!”
És összegyűltek Salamonnak a seregei az emberek, dzsinnek és madarak közül, és sorokba állíttattak.
Amíg, mikor a Hangyák Völgyébe értek, egy hangya azt mondta: „Ti hangyák! Menjetek be a lakhelyeitekre, hogy Salamon és a seregei össze ne nyomjanak benneteket, míg észre sem veszik!”
És mosolygott a beszédén, és azt mondta: „Uram! Add meg nekem az erőt és a képességet, hogy megköszönhessem a kegyedet, amit nekem és a szüleimnek adtál, és hogy jótetteket cselekedhessek, amivel elégedett leszel. És bocsáss be engem a Te kegyelmedbe, jóravaló szolgáid közé!”
És szemlét tartott a madarak felett, és azt mondta: „Miért nem látom a búbosbankát, vagy a hiányzók között van?
Bizony, szigorú büntetéssel fogom megbüntetni, vagy lemészárolom, hacsak nem hoz nekem nyilvánvaló indokot!”
De nem maradt el sokáig, és azt mondta: „Tudomásomra jutott valami, amiről neked nem volt tudomásod, és bizonyos hírekkel jöttem hozzád Sábáról!
Bizony, úgy találtam, hogy egy asszony uralkodik rajtuk, és megadatott neki minden, és van egy hatalmas trónja.
És úgy találtam, hogy ő és a népe a Nap előtt borulnak le Allah helyett, és a Sátán jónak tüntette fel nekik a cselekedeteiket, és eltérítette őket az igaz útról, és nincsenek vezetve,
hogy nem borulnak le Allah előtt, aki előhozza azt, ami rejtve van az egekben és a földön, és tudja, amit elrejtetek, és amit kinyilvánítotok.
Allah! Nincs más isten, csak Ő, a hatalmas Trón Ura!”
Azt mondta: „Meglátjuk, hogy igazat beszélsz-e, vagy a hazugok közé tartozol!
Menj a levelemmel, dobd le hozzájuk! Aztán fordulj vissza tőlük, és nézd, hogy mit küldenek vissza!”
Azt mondta a királynő: „Ti vezetők! Bizony, egy nemes levelet dobtak le hozzám!
Bizony, Salamontól van, és így szól: Allah, a Kegyelmes, az Irgalmas nevében.
Ne legyetek fennhéjázók velem szemben, hanem gyertek hozzám muszlimként!”
Azt mondta: „Ti vezetők! Adjatok nekem tanácsot az ügyemben. Nem döntök az ügyben, amíg nem vagytok jelen velem együtt.”
Azt mondták: „Bizony, nagy erő és komoly képességek birtokosai vagyunk, és a parancs a tiéd, gondold meg hát, hogy mit fogsz parancsolni!”
Azt mondta: „Bizony, a királyok, ha bevonulnak egy városba, lerombolják, és a legtiszteletreméltóbb embereit teszik a legalantasabbakká. És így cselekszenek.
És bizony, küldök neki egy ajándékot, és meglátom, mivel térnek vissza a hírnökök!”
És amikor Salamonhoz értek, ő azt mondta: „Vagyonnal akartok ellátni engem? De amit Allah nekem adott, az jobb, mint amit nektek adott. Nem, örvendjetek ti az ajándékotoknak!
Térjetek vissza hozzájuk az ajándékokkal együtt, bizony, seregekkel jövünk hozzájuk, amelyeknek nem tudnak ellenállni, és bizony kiűzzük őket onnan megaláztatással, és jelentéktelenek lesznek.”
Azt mondta Salamon: „Ti vezetők! Melyikőtök hozza el nekem a trónját, mielőtt eljönnének hozzám muszlimként?”
Egy ifrit a dzsinnek közül azt mondta: „Én idehozom neked, mielőtt a helyedről felkelnél! És bizony, én erős és megbízható vagyok erre!”
Azt mondta az, akinél az Írás tudása volt: „Én idehozom neked, mielőtt a tekinteted visszatérne hozzád!” És amikor Salamon látta azt maga elé helyezve, azt mondta: „Ez Uram kegyességéből való, hogy próbára tegyen engem, hogy hálás vagyok-e, vagy hálátlan! És aki hálás, hát az csak saját magáért hálás. És aki hálátlan, hát bizony az én Uram Gazdag, Nemes.
Azt mondta: „Rejtsétek el a trónját előle, változtassátok meg úgy, hogy ne ismerje fel, hogy megláthassuk, hogy vezetve lesz-e, vagy azok közé tartozik, akik nincsenek vezetve!”
És amikor jött, azt mondták: „Ilyen-e a te trónod?” Azt mondta: „Olyan, mint ez!” Salamon azt mondta: „És nekünk megadatott a tudás előtte, és muszlimok voltunk,
de amit ő imádott Allahon kívül, az elfordította őt attól, hogy Allahnak vesse alá magát. Bizony, ő egy hitetlen népből való volt.”
Azt mondták neki: „Lépj be a palotába!” És amikor látta, azt gondolta, hogy vízfelület, és felfedte a lábszárát. Azt mondta: „Bizony, egy simára épített palota, üvegből!” Azt mondta: „Uram, bizony, vétkeztem saját magam ellen. És alávetem magam Salamonnal együtt Allahnak, a Világok Urának!”
És bizony, Thamúdhoz elküldtük a testvérüket, Szálihot: „Szolgáljátok Allahot!”. És íme! Két vitázó csoportra szakadtak.
Azt mondta: „Népem! Miért akarjátok a rosszat siettetni a jó előtt? Miért nem kéritek Allah bocsánatát, hogy kegyelmet kaphassatok?”
Azt mondták: „Rossz előjelnek tekintünk téged és azokat, akik veled vannak!” Azt mondta: „A rossz előjeletek Allahtól van! Nem! Ti csak egy nép vagytok, amely próbára van téve.”
És volt kilenc nemzetségfő a városban, akik romlást terjesztettek a földön, ahelyett, hogy a jót tették volna.
Azt mondták: „Esküdjünk meg egymásnak Allahra, hogy megtámadjuk őt és a családját éjszaka! Aztán majd azt mondjuk az örökösének: „Nem voltunk tanúi a családja pusztulásának, és bizony, igazak vagyunk!”
És kiterveltek egy tervet, és Mi is tervet terveltünk, anélkül, hogy tudták volna.
És lásd, milyen lett a tervük vége, hogy elpusztítottuk őket, és a népüket, valamennyit!
És ezek a házaik, voltak. Bizony, ebben jel van azoknak, akiknek tudása van.
És megmentettük azokat, akik hittek, és istenfélők voltak.
És Lót, amikor azt mondta a népének: „Erkölcstelenséget követtek el, miközben látjátok?
Miért közeledtek vággyal a férfiakhoz az asszonyok helyett? Bizony, tudatlan nép vagytok ti!”
De a népe válasza nem más volt, mit hogy azt mondták: „Űzzétek ki Lót családját a városotokból! Bizony, olyan emberek ők, akik tisztán akarják tartani magukat.”
És Mi megmentettük őt és a családját, kivéve a feleségét, neki azt rendeltük el, hogy a hátramaradók közé tartozzon.
És esőt záporoztattunk rájuk. Milyen rossz az eső azoknak, akik figyelmeztetve lettek!
Mondd: „Dicsőség és hála Allahnak, és béke legyen az Ő szolgáin, akiket kiválasztott! Vajon Allah jobb-e, vagy az, amit társítanak mellé?”
Vagy ki teremtette az egeket és a földet, és küldött le nektek vizet az égből? És szépséges kerteket növesztünk azáltal – nem ti vagytok azok, akik a fáit növesztik. Van-e más isten Allah mellett? Nem! De ők olyan nép, akik egyenlőket tulajdonítanak.
Vagy ki tette a földet rögzített lakhellyé, és helyezett bele folyókat, és szilárd hegyeket teremtett rá, és elválasztót helyezett a két tenger  közé? Van-e más isten Allah mellett? Nem! De a legtöbben nem tudják.
Vagy ki válaszol a kétségbeesettnek, amikor Hozzá fohászkodik, és távolítja el a rosszat, és tesz benneteket a föld örököseivé? Kevéssé emlékeztek meg!
Vagy ki vezet benneteket a szárazföld és a tenger sötétségén keresztül, és ki küldi el a szeleket örömhírként az Ő kegyelme (az eső) előtt? Van-e más isten Allah mellett? Magasztos Allah mindaz felett, amit társítanak!
Vagy ki hozza létre a teremtést, aztán ismétli meg, és ki gondoskodik rólatok az egekből és a földből? Van-e más isten Allah mellett? Mondd: „Hozzátok elő a bizonyítékaitokat, ha igazak vagytok!”
Mondd: „Senki az egekben és a földön nem ismeri a Láthatatlant, csak Allah, és azt sem tudják, hogy mikor lesznek feltámasztva.”
Nem! Az ő tudásuk a Túlvilágról korlátozott. Nem! Ők kétségben vannak azzal  kapcsolatban. Nem! Ők vakok azzal kapcsolatban.
És azok, akik hitetlenek, azt mondják: „Amikor mi és az ősapáink már por leszünk, vajon biztosan elő leszünk hozva?
Bizony, nekünk és az ősapáinknak megígértetett ez már korábban is. Nem más ez, csak a korábbi népek meséi!”
Mondd: „Utazzatok a földön, és lássátok, milyen volt a bűnösök vége!”
És ne sajnálkozz miattuk, és ne nyomasszon az, amit terveznek.
És azt mondják: „Mikor jön el ez az ígéret, ha igazak vagytok?”
Mondd: „Talán az, amit siettetni akartok, itt van közel mögöttetek.
És bizony, Urad kegyességgel teli az emberiség iránt, de a legtöbben közülük nem hálásak.
És bizony, Urad kétségtelenül tudja, hogy mit rejtenek el a szíveik, és mit nyilvánítanak ki.
És semmi sincs rejtve az egekben és a földön, ami ne lenne egy nyilvánvaló Feljegyzésben.
Bizony, ez a Korán elbeszéli Izrael népének a legtöbb dolgot, amiben különböztek.
És bizony, vezetés és kegyelem a hívőknek.
Bizony, Urad ítélni fog köztük az Ő ítéletével, és Ő Mindenható, Bölcs.
És hagyatkozz Allahra! Bizony, te a nyilvánvaló igazságon vagy.
Bizony, nem érheted el, hogy a halottak halljanak, és nem érheted el, hogy a süketek meghallják a hívást, mikor hátat fordítanak, visszavonulva.
És nem vezetheted ki a vakokat a tévelygésükből. Csak azoknál érheted el, hogy halljanak, akik hisznek az ájáinkban, és muszlimok.
És amikor a szó beteljesedik ellenük, előhozunk majd egy teremtményt a földből, amely beszélni fog hozzájuk. Bizony, az emberek nem hittek teljes bizonyossággal a Mi ájáinkban.
És azon a Napon, amikor összegyűjtünk minden közösségből egy csapatot azok közül, akik tagadták a Mi ájáinkat, és sorokba lesznek állítva.
Amíg, mikor előjönnek, azt fogja mondani: „Hát tagadtátok az Én ájáimat, mikor nem is volt róluk tudásotok? Vagy mit tettetek?”
És beteljesedik a szó ellenük, mert bűnösök voltak, és nem fognak beszélni.
Hát nem látják, hogy olyanná tettük az éjszakát, hogy pihenhessenek benne, és a nappalt láthatóságot adóvá? Bizony, ebben jelek vannak azoknak, akik hisznek.
És azon a Napon megfúvatik a harsona, és mindenki, aki az egekben van, és mindenki, aki a földön van, meg fog rémülni, kivéve az, akit Allah akar. És valamennyien alázatosan fognak Hozzá jönni.
És látod majd a hegyeket, amelyekről azt gondolod, hogy szilárdan vannak rögzítve, hogy úgy szállnak tova, mint a tovaszálló felhők. Allah műve lesz ez, Aki minden dolgot tökéletessé tett. Bizony, Ő nagyon jól ismeri, amit tesztek.
Aki a jóval jön, az annál még jobbat fog kapni, és azon a Napon biztonságban lesznek a rettegéstől.
És aki rossztettekkel jön, az az arcán lesz a Tűzbe hajítva: „Hát kapsz-e fizetséget bármi másért, mint amit elkövettél?”
„Nekem csak az parancsoltatott, hogy szolgáljam az Urát ennek a földnek, azt, Aki sérthetetlenné tette, és Akié minden dolog. És az parancsoltatott nekem, hogy tartozzam a muszlimok közé.
És olvassam a Koránt.” És aki elfogadja a vezetést, hát az csak saját magáért fogadja el a vezetést. És aki tévelyeg, mondd: „Én csak a figyelmeztetők közül vagyok!”
És mondd: „Dicsőség és hála Allahnak! Ő meg fogja mutatni a jeleit, és fel fogjátok ismerni azokat. És Urad nem figyelmetlen azzal kapcsolatban, amit tesztek.”
Ta Szín Mím.
Ezek a nyilvánvaló Könyv ájái.
Elbeszélünk neked igazsággal Mózes és Fáraó történetéből, azoknak, akik hisznek.
Bizony, Fáraó felmagasztalta magát a földön, és a népét osztályokra osztotta, és egy csoportot elgyengített közülük, megölve a fiaikat, és élve hagyva a lányaikat. Bizony, ő a romlást terjesztők közé tartozott.
És Mi kegyet akartunk mutatni azok iránt, akiket elnyomtak a földön, és vezetővé tenni őket, és örökösökké tenni őket,
és megalapozni őket a földön, és megmutatni általuk Fáraónak és Hámánnak, és a seregeiknek azt, amitől féltek.
És sugallatot küldtünk Mózes anyjának: „Szoptasd őt, de amikor félted, dobd őt a folyóba, és ne félj, és ne szomorkodj! Bizony, visszaadjuk őt neked, és a Küldöttek közül valóvá tesszük.”
Aztán Fáraó családja felvette őt, hogy az ellenségük legyen, és szomorúság számukra. Bizony, Fáraó és Hámán és a seregeik bűnösök voltak.
És Fáraó felesége, azt mondta: „A szemünk öröme lesz, neked és nekem! Ne öld meg őt, talán a hasznunkra lesz, vagy a fiunkká fogadhatjuk őt!” És nem voltak tudatában .
És Mózes anyjának üres lett a szíve. És csaknem elárulta őt, ha nem erősítettük volna meg a szívét, hogy a hívők közé tartozzon.
És azt mondta a lánytestvérének: „Kövesd őt!” És az távolról figyelte őt, anélkül, hogy észrevették volna.
És megtiltottuk neki a szoptatós dajkákat, így azt mondta: „Elvezesselek benneteket egy ház népéhez, akik felnevelik őt nektek, és jól fognak gondoskodni róla?”
Így adtuk vissza az anyjának, hogy örvendjen a szeme, és ne szomorkodjék, és tudja, hogy Allah ígérete igaz. A legtöbben azonban nem tudják ezt.
És amikor elérte ereje teljét, és az érettséget, ítélőképességet és tudást adtunk neki. Így fizetünk meg a jótevőknek.
És belépett a városba akkor, amikor a lakói nem figyeltek, és látott két embert harcolni. Az egyik az ő népéből való volt, a másik az ellensége közül. És az, aki az ő népéből való volt, segítségül hívta az ellen, aki az ellenség közül való volt, és Mózes megütötte őt az öklével, és nem szándékosan megölte. Azt mondta Mózes: „Ez a Sátán cselekedete közül való! Bizony, ő ellenség, aki nyilvánvalóan félrevezet!”
Azt mondta: „Uram! Bizony, vétkeztem saját magam ellen, bocsáss hát meg nekem!” És Ő megbocsátott neki. Bizony, Ő Megbocsátó, Irgalmas.
Azt mondta Mózes: „Uram! Azért, mert előnyben részesítettél engem, soha nem leszek a bűnösök támogatója!”
Reggel a városban volt, félve és elővigyázatosan, íme! Az, aki a segítségét kérte az előző napon, segítségért kiáltott neki. Azt mondta neki Mózes: „Bizony, te nyilvánvaló félrevezető vagy!”
És amikor meg akarta ütni azt, aki mindkettőjüknek az ellensége volt, azt mondta: „Mózes! Talán meg akarsz ölni engem, ahogy megöltél egy embert tegnap is? Te csak zsarnok akarsz lenni a földön, és nem akarsz jót cselekedni!”
És futva jött egy ember a város legtávolabbi részéből. Azt mondta: „Mózes! Bizony, a vezetők tanácskoznak rólad, hogy megöljenek, távozz hát. Bizony, én őszinte tanácsadó vagyok neked!”
Így távozott onnan, félve és elővigyázatosan. Azt mondta: „Uram! Ments meg engem az igazságtalanoktól!”
És amikor Midian felé tartott, azt mondta: „Talán Uram a helyes útra vezet engem!”
És amikor Midian itatóhelyére ért, talált ott egy csoport férfit, akik itattak, és tőlük külön talált két nők, akik visszatartották. Azt mondta: „Mi a baj veletek?” Azt mondták: „Nem itathatunk, amíg a pásztorok el nem hajtották. Az apánk pedig nagyon öreg ember.
Így hát megitatott helyettük. Aztán visszahúzódott az árnyékba, és azt mondta: „Uram! Bizony, szükségem van bármi jóra, amit leküldesz nekem!”
És az egyik odajött hozzá, szégyenlősen járva, és azt mondta: „Bizony, apám hív téged, hogy megjutalmazhasson azért, hogy megitattál helyettünk.” És amikor elment hozzá, és elbeszélte neki a történetet, azt mondta: „Ne félj! Megmenekültél az igazságtalanoktól.”
Egyikük azt mondta: „Apácskám! Fogadd fel őt. Bizony, a legjobb, akit felfogadhatsz, egy olyan férfi, aki erős és megbízható!”
Azt mondta: „Bizony, hozzád akarom adni a két lányom közül az egyiket, azzal a feltétellel, hogy szolgálsz nálam nyolc évig. De ha kitöltöd a tizet, az tőled lesz. És nem akarom nehézzé tenni számodra. Ha Allah úgy akarja, jóravalónak találsz majd engem.”
Azt mondta Mózes: „Ez van köztem és közted! A két időszak közül bármelyiket töltöm is ki, nincs ellenségesség irántam! És Allah a Tanú arra, amit mondunk!”
És amikor Mózes kitöltötte az időszakot, és a családjával utazott, tüzet vett észre Túr hegye egyik oldaláról. Azt mondta a családjának: „Maradjatok itt! Bizony, tüzet vettem észre. Talán hozok nektek onnan valami útmutatást, vagy egy lángoló ágat a tűzből, hogy felmelegedhessetek.”
De amikor odaért hozzá, szólíttatott a völgy jobb oldaláról, amely áldott hely volt, a fából. „Mózes! Bizony, Én vagyok Allah, a Világok Ura!
És dobd el a botodat!” De amikor látta, hogy a bot mozog, mintha kígyó lenne, menekülve fordult meg, és nem tért vissza. „Gyere közelebb, és ne félj! Bizony, azok közé tartozol, akik biztonságban vannak.
És dugd a kezedet a ruhakivágásodba! Fehéren fog előjönni, betegség nélkül. És vont a kezedet közel magadhoz, a félelem ellen. Ez  két bizonyíték Uradtól Fáraónak és a vezéreinek. Bizony, ők bűnben megátalkodott nép!”
Azt mondta: „Uram! Bizony, én megöltem egy embert közülük, és félek, hogy meg fognak ölni engem.
És a testvérem, Áron kifinomultabb a beszédben, mint én, küldd hát el velem segítőként, hogy megerősítsen engem. Bizony, félek, hogy meg fognak hazudtolni.”
Azt mondta: „Meg fogjuk erősíteni a karodat a testvéred által, és mindkettőtöknek hatalmat adunk, hogy nem fognak hozzátok férni. A Mi Jeleink által ti és azok, akik követnek titeket, lesztek a győztesek.”
De amikor Mózes eljött hozzájuk a jeleinkkel, azt mondták: „Nem más ez, mint kitalált varázslat! És nem hallottunk erről az ősapáink között!”
És Mózes azt mondta: „Uram tudja, hogy ki jött el a Tőle való vezetéssel, és kié lesz a jó vég a Túlvilágon. Bizony, a bűnösök nem lesznek sikeresek!”
És Fáraó azt mondta: „Vezetők! Nem ismerek más isteneteket, csak saját magamat. Gyújts hát tüzet az agyagon nekem, Hámán! És építs nekem egy magas tornyot, hogy megnézhessem Mózes istenét! És bizony, azt gondolom, hogy ő (Mózes) a hazugok közé tartozik.
És ő és a seregei fennhéjázók voltak a földön, jogtalanul, és azt gondolták, hogy nem fognak visszavitetni Hozzánk.
Aztán megragadtuk őt és a seregeit, és a tengerbe vetettük őket. Lásd hát, milyen volt a bűnösök vége!
És a Tűzbe hívó vezetőkké tettük őket, és a Feltámadás Napján nem lesznek megsegítve.
És átokkal követtük őket ebben a világban, és a Túlvilágon meg lesznek szégyenítve.
És bizony, Mózesnek adtuk a Könyvet, miután elpusztítottuk a korábbi generációkat, felvilágosodásként az embereknek, és vezetésként, és kegyelemként, hogy megemlékezhessenek.
És te nem voltál ott a nyugati oldalán, amikor elrendeltük Mózesnek a Parancsot, és nem voltál a tanúk között.
De mi nemzedékeket teremtettünk, és meghosszabbítottuk nekik az életüket. És te nem voltál lakos Midian népe között, a mi ájáinkat olvasva nekik, hanem Mi voltunk az Elküldő.
És nem voltál a hegy oldalán, amikor szólítottuk. Hanem kegyelemként Uradtól, hogy figyelmeztess egy népet, akikhez nem jött még figyelmeztető előtted, hogy megemlékezhessenek.
És ha nem, és szerencsétlenség sújtotta volna őket azért, amit a kezük küldött előre, azt mondták volna: „Urunk! Miért nem küldtél hozzánk egy küldöttet, hogy követhettük volna a Te ájáidat, és a hívők közé tartozhattunk volna?”
De amikor eljött hozzájuk az igazság Tőlünk, azt mondták: „Miért nem adatott neki ahhoz hasonló, mint Mózesnek?” Hát nem tagadták meg azt is, ami Mózesnek adatott korábban? Azt mondták: „Két varázslat, ami egymást támogatja!” És azt mondták: „Bizony, mi nem hiszünk semelyik részében sem!”
Mondd: „Akkor hozzatok egy könyvet Allahtól, ami jobb vezető, mint ez a kettő, hogy követhessem azt, ha igazak vagytok!”
De ha nem válaszolnak neked, akkor tudd, hogy csak a saját vágyaikat követik. És ki tévelyeg inkább, mint aki a saját vágyait követi, Allahtól való vezetés nélkül? Bizony, Allah nem vezeti a bűnösök népét.
És bizony. Átadtuk nekik a Szót, hogy megemlékezhessenek.
Azok, akiknek a Könyvet adtuk korábban, hisznek benne.
És amikor olvassák nekik, azt mondják: „Hiszünk benne! Bizony, ez az igazság urunktól. Bizony, mi már korábban is muszlimok voltunk!”
Nekik kétszeresen adatik meg a jutalmuk, mert türelmesek, és jóval tartják távol a rosszat, és adakoznak abból, amivel elláttuk őket.
És amikor hiábavaló beszédet hallottak, elfordultak attól, és azt mondják: „Nekünk a mi cselekedeteink, és nektek a ti cselekedeteitek! Béke legyen veletek, mi nem keressük a tudatlanokat!
Bizony, nem vezetheted azt, akit szeretsz, hanem Allah vezeti azt, akit Ő akar. És Ő a legjobb Ismerője a vezetetteknek.
És azt mondják: „Ha a vezetést követnénk veled, elsöpörnének minket a földünkről!” Hát nem alapoztunk meg nekik egy biztonságos helyet, ahova gyümölcsöket hoznak, és mindenféle ellátást Tőlünk? De a legtöbben nem tudják.
És hány várost pusztítottunk el, amely nem volt hálás a megélhetéséért! És ezek a lakhelyeik, amelyeket nem laktak utánuk, csak kevesen. És bizony, Mi vagyunk az Örökösök.
És Urad soha nem pusztított el városokat, amíg az anyavárosukba nem küldött el egy Küldöttet, aki az ájáinkat hirdette nekik. És nem pusztítanánk el egy várost, csak úgy, ha a lakói bűnösök.
És bármilyen dolog is adatott nektek, az az evilági élet élvezete és ékessége. És ami Allahnál van, az jobb, és tartósabb. Hát nem használjátok az eszeteket?
Vajon az, akinek Mi jó ígéretet ígértünk, amivel találkozni fog, olyan, mint az, akinek élvezetet adtunk az evilági életben, aztán a Feltámadás Napján majd?
És azon a Napon Ő szólítani fogja őket, és azt mondja: „Hol vannak a társaim, akiket állítottatok?”
Azok, akik ellen beteljesedett a szó, azt mondják: „Urunk, ezek azok, akiket félrevezettünk. Éppen annyira vezettük félre őket, mint ahogyan minket is félrevezettek. Ártatlannak nyilvánítjuk magunkat Előtted! Nem minket imádtak!”
És azt mondják majd nekik: „Szólítsátok a társaitokat!” És szólítják őket, de azok nem fognak válaszolni nekik, és látni fogják a büntetést. Bárcsak vezetve lettek volna!
És azon a Napon Ő majd szólítja őket, és azt mondja: „Mit feleltetek a Küldötteknek?”
Azon a Napon a hírek el lesznek rejtve előlük, és nem fogják kérdezni egymást.
De az, aki bűnbánatot gyakorolt, és hitt, és jótetteket cselekedett, hát ő talán azok között lehet majd, akik sikeresek.
És Urad azt teremt és választ, amit akar. Minden tekintetben tökéletes és felette áll annak Allah, amit társítanak!
És Urad tudja, amit a szíveik elrejtenek, és amit kinyilvánítanak.
És Ő Allah, nincs más isten, csak Ő. Övé a hála és a dicséret, az első és az utolsó. És Övé a döntés, és Hozzá fogtok visszatérni.
Mondd: „Hát látjátok-e, ha Allah folyamatossá tenné nektek az éjszakát a Feltámadás Napjáig, ki az az isten Allahon kívül, aki fényt tudna hozni nektek? Hát nem hallotok?”
Mondd: „Hát látjátok-e, ha Allah folyamatossá tenné nektek a nappalt a Feltámadás Napjáig, ki az az isten Allahon kívül, aki éjszakát tudna hozni nektek, hogy pihenhessetek benne? Hát nem akartok látni?”
És az Ő kegyelméből teremtette nektek az éjszakát és a nappalt, hogy pihenhessetek benne, és hogy kereshessétek az Ő kegyét, hogy hálásak lehessetek.
És azon a Napon, amikor Ő szólítani fogja őket, és azt mondja: „Hol vannak a társaim, akiket állítottatok?”
És kiveszünk majd minden közösségből egy tanút, és azt mondjuk: „Hozzátok elő a bizonyítékotokat!” És tudjátok meg, hogy az igazság Allahé, és eltűnik majd tőlük az, amit kitaláltak.
Bizony, Kóré Mózes népéből való volt, de zsarnokoskodott velük. És kincseket adtunk neki, aminek a kulcsai teher voltak egy csapat erős férfinak. Emlékezz, amikor a népe azt mondta neki: „Ne büszkélkedj! Bizony, Allah nem szereti a büszkélkedőket.
Hanem keresd az által, amit Allah adott neked, a túlvilági hajlékot, és ne feledkezz el az evilági részedről! És cselekedj jót, ahogy Allah is jó volt hozzád! És ne akarj romlást okozni a földön. Bizony, Allah nem szereti azokat, akik romlást okoznak.”
Azt mondta Kóré: „Mindez csak a tudásom miatt adatott nekem!” Hát nem tudta, hogy Allah nemzedékeket pusztított el előtte, akik erősebbek volna nála az erejüket tekintve, és többet halmoztak fel? És a bűnösöket nem fogják megkérdezni a bűnükkel kapcsolatban.
És kiment a népe közé az ékességeiben. Azok, akik az evilági életet kívánták, azt mondták: „Ó, bárcsak nekünk is lenne ahhoz hasonló, ami Kórénak adatott! Bizony, ő hatalmas szerencse birtokosa!”
De azok, akiknek tudás adatott, azt mondták: „Jaj nektek! Allah jutalma jobb annak, aki hisz és jótetteket cselekszik! És nem adatik meg senkinek, csak a türelmeseknek.”
És elnyelettük a földdel őt és az otthonát. És nem volt csapata, aki segíthetett volna rajta Allahon kívül, és nem volt azok között, akik megvédhették magukat.
És azok, akik az ő helyére áhítoztak az előző napon, azt mondták: „Ó! Allah kibővíti az ellátást annak, akinek akarja a szolgái közül, és leszűkíti. Ha Allah nem lett volna kegyes irántunk, elnyeletett volna minket vele. Ó! A hitetlenek bizony nem lesznek sikeresek.”
Azt a túlvilági otthont azoknak jelöljük ki, akik nem akarják felmagasztalni magukat a földön, és nem akarnak romlást okozni. És a jó vég az istenfélőké lesz.
Aki jócselekedetekkel jön Allah elé az elszámoláskor, az jobbat fog kapni annál. És aki rosszcselekedettel jön, hát azok, akik rossztetteket cselekedtek, nem kapnak fizetséget másért, csak azért, amit cselekedtek.
Bizony, Ő, Aki kötelezővé tette nektek a Koránt, vissza fog vinni benneteket a visszatérés helyére. Mondd: „Uram tudja, hogy ki jön a vezetéssel, és ki az, aki nyilvánvaló tévelygésben van.”
És nem vártad, hogy kinyilatkoztatik neked a Könyv, hacsak nem Urad kegyelméből. Ne legyél hát a hitetlenek támogatója!
És ne térítsenek el téged Allah ájáitól, miután azok leküldettek neked! És hívj Uradhoz! És ne legyél a társítók közül való!
És ne fohászkodj Allah mellett más istenekhez! Nincs más isten, csak Ő. Minden dolog elpusztíttatik, kivéve az Ő Arca. Övé a döntés, és hozzá fogtok visszatérni.
Alif Lám Mím.
Vajon azt gondolják az emberek, hogy hagyni fogják őket, mert azt mondják: „Hiszünk!”, és nem lesznek próbára téve?
És bizony, próbára tettük azokat is, akik előttük voltak, hogy Allah megtudja, bizonyosan nyilvánvalóvá tegye mindenki számára, hogy kik az igazak, és kik hazugok.
Vagy azok, akik rossztetteket cselekszenek, úgy gondolják, hogy megelőzhetnek Minket? Gonosz az, ahogyan ítélnek!
Aki reméli az Allahhal való találkozást, hát bizony, eljön Allah határideje. És Ő a mindent Halló, mindent Tudó.
És aki erőfeszítést tesz, hát csak saját magáért tesz erőfeszítést. Bizony, Allah nem szorul rá a teremtményekre.
És akik hisznek és jótetteket cselekszenek, bizony, eltávolítjuk tőlük a rossztetteiket,  és a legjobb szerint jutalmazzuk őket, amit cselekedtek.
És kötelezővé tettük az embernek a jóságot a szülők iránt. De ha azon igyekeznek, hogy olyasmit társíts Mellém, amiről nincsen tudásod, akkor ne engedelmeskedj nekik! Hozzám lesz a visszatérésetek, és Én foglak tájékoztatni benneteket arról, amit cselekedtetek.
És akik hisznek, és jótetteket cselekszenek, azokat bizony bebocsátjuk a jóravalók közé.
És az emberek között vannak, akik azt mondják: „Hiszünk Allahban!”. De amikor ártalmat kell elszenvedniük Allahért, az emberek megpróbáltatását olyannak veszik, mint Allah büntetését. De ha győzelem jön Uradtól, azt mondják: „Bizony, mi veletek voltunk!”. Hát nem Allah a legjobb tudója annak, hogy mi van a teremtmények szívében?
Bizony, Allah pontosan tudja, hogy kik hisznek, és kik a képmutatók.
És akik hitetlenek, azt mondják azoknak, akik hisznek: „Kövessétek a mi utunkat, és mi majd cipeljük a ti bűneiteket!” De nem fognak semmit cipelni a bűneikből. Bizony, ők hazugok.
De bizonyosan cipelni fogják a saját terhüket, és más terheket is a terhükkel. És bizony, kérdőre lesznek vonva a Feltámadás Napján azért, amit kitaláltak.
És bizony, elküldtük Noét a népéhez, és közöttük maradt ötven év híján ezer évig, aztán az Özönvíz megragadta őket, míg bűnösök voltak.
De megmentettük őt és a bárka népét, és jellé tettük azt a világok számára.
És Ábrahám! Mikor azt mondta a népének: „Szolgáljátok Allahot, és féljétek Őt! Az jobb nektek, bárcsak tudnátok!
Bálványokat imádtok Allahon kívül, és hamisságot találtok ki. Bizony, azok, akiket Allahon kívül imádtok, nem adnak nektek ellátást! Keressetek hát ellátást Allahtól, és szolgáljátok Őt, és adjatok hálát Neki! Hozzá fogtok visszatérni.
És ha tagadtok, bizony tagadtak az előttetek volt népek is. És nincs más felelőssége a Küldöttnek, csak a nyilvánvaló átadás.”
Hát nem látják, hogyan hozta létre Ő a teremtést, aztán megismétli? Ez könnyű Allahnak.
Mondd: „Utazzatok a földön, és lássátok, hogyan hozta létre Ő a teremtést. Aztán Allah létrehozza majd a Túlvilág teremtését. Allah mindenek felett hatalmas.”
Megbünteti azt, akit akar, és megkönyörül azon, akin akar. Hozzá fogtok visszatérni.
És nem menekülhettek el Előle a földön vagy az égen. És nincs sem védelmezőtök, sem segítőtök Allahon kívül.
És akik nem hisznek Allah ájáiban és a Vele való találkozásban, azok nem remélhetik az Én kegyelmemet, és fájdalmas büntetésük lesz.
És a népe válasza nem volt más, mint hogy azt mondták: „Öljétek meg, vagy égessétek el!” De Allah megmentette őt a tűztől. Bizony, ebben jelek vannak a népnek, amely hisz..
És azt mondta: „Bálványokat vettetek Allahon kívül! A közöttetek lévő szeretet csak az evilági életre szól. Aztán, a Feltámadás Napján megtagadjátok majd egymást, és megátkozzátok egymást, és a lakhelyetek a Tűz lesz, és nem lesz segítőtök!”
És Lót hitt benne, és azt mondta: „Bizony, Uramhoz menekülök! Bizony, Ő a Mindenható, a Bölcs.”
És megadtuk neki Izsákot és Jákobot, és a leszármazottai közé helyeztük a prófétaságot és a Könyvet. És megadtuk neki a jutalmát ebben a világban. És bizony, a Túlvilágon a jóravalók között lesz.
És Lót, amikor azt mondta a népének: „Bizony, erkölcstelenséget követtek el, amit senki nem követett el előttetek a teremtmények közül!
Bizony, a férfiakhoz közeledtek, és elvágjátok az utakat, és helytelen dolgokat cselekszetek a gyűléseiteken?” És a népe válasza nem volt más, mint hogy azt mondták: „Hozd el ránk Allah büntetését, ha igaz vagy!”
Azt mondta: „Uram! Segíts meg engem a romlást hozók népe ellen!”
És amikor a hírnökeink eljöttek Ábrahámhoz a jó hírrel, azt mondták: „Bizony, el fogjuk pusztítani ennek a városnak a népét! Bizony, annak a lakói bűnösök.
Azt mondta: „Bizony, benne van Lót!” Azt mondták: „Mi jobban tudjuk, hogy ki van benne. Biztosan meg fogjuk menteni őt és a családját, kivéve a feleségét. Ő azok között van, akik hátramaradnak.”
És amikor a hírnökeink eljöttek Lóthoz, ő szomorú volt miattuk, és aggódott értük. Azt mondták az angyalok: „Ne félj és ne szomorkodj! Bizony, meg fogunk menteni téged és a családodat, kivéve a feleségedet. Ő azok között van, akik hátramaradnak.
Bizony, büntetést hozunk le az égből ennek a városnak a lakóira, mert bűnben megátalkodottak ők.”
És bizony, nyilvánvaló jelet hagytunk azoknak, akik használják az eszüket.
És Medjanhoz a testvérüket, Suaibot. Azt mondta: „Népem! Szolgáljátok Allahot, és várjátok az Utolsó Napot, és ne kövessetek el gonoszságot a földön, romlást terjesztőként.”
De meghazudtolták őt, és a földrengés megragadta őket, és a reggel a földön elterülve találta őket az otthonaikban.
És Ád és Thamúd. Nyilvánvaló a pusztulásuk nektek a lakhelyeikből. És a Sátán jónak tűntette fel nekik a cselekedeteiket, és eltérítette őket az igaz útról, bár értelmesek voltak.
És Kóré, és Fáraó, és Hámán. És bizony, Mózes eljött hozzájuk nyilvánvaló bizonyítékokkal, de ők fennhéjázók voltak a földön, és nem tudtak megelőzni Minket.
És megragadtuk mindannyiukat a bűneikért. Volt köztük, akire tomboló szélvihart küldtünk, és volt köztük, akit megragadott a rettenetes Kiáltás, és volt köztük, akit elnyelettünk a földdel, és volt köztük, akit vízbe fullasztottunk. Nem Allah volt igazságtalan velük, hanem ők voltak igazságtalanok saját magukkal szemben.
Azoknak a példája, akik Allahon kívül választanak közeli barátokat, vagy védelmezőket, olyan, mint a póké, amely házat épít magának. És bizony, a házak leggyengébbike a pók háza. Bárcsak tudnák
Allah jól tudja, hogy mihez fohászkodnak Rajta kívül. És Ő a Mindenható, a Bölcs.
És ezek a példák, amelyeket az embereknek állítunk. De nem érti meg azokat senki, csak akiknek tudásuk van.
Allah teremtette az egeket és a földet igazsággal. Bizony, ebben jel van a hívőknek.
Olvasd, ami kinyilatkoztatott neked a Könyvből, és tartsd meg az imát! Bizony, az ima távol tart az erkölcstelenségtől és a helytelen dolgoktól. És bizony, az Allahról való megemlékezés a legnagyobb. És Allah tudja, mit tesztek.
És ne vitázzatok a Könyv Népével, csak úgy, ahogy a legjobb! Kivéve azokkal, akik bűnösök voltak közöttük, és mondd: „Hiszünk abban, ami leküldtetett nekünk és nektek. És a mi Istenünk és a ti Istenetek egy, és mi Neki vetjük alá magukat.”
És így küldtük le neked a Könyvet. És azok, akiknek a Könyvet adtuk korábban, hisznek benne, és ezek közül is vannak néhányan, akik hisznek benne. És nem utasítják el a Mi ájáinkat, csak a hitetlenek.
És nem olvastál ezelőtt semmilyen könyvet, és nem is írtad a jobb kezeddel. Ha úgy tetted volna, a hamisság követői kételkedtek volna.
Nem! Ez a Korán nyilvánvaló áják azoknak a szívében, akiknek tudás adatott. Csak a bűnösök  utasítják el az ájáinkat.
És azt mondják: „Miért nem küldetnek le hozzá jelek az Urától?” Mondd: „A jelek egyedül Allahnál vannak. És én csak nyilvánvaló figyelmeztető vagyok.
És vajon nem elegendő nekik az, hogy leküldtük neked a Könyvet, amit recitálnak nekik? Bizony, ebben kegyelem van, és emlékeztető azoknak, akik hisznek.
Mondd: „Elegendő Tanúként Allah köztem és köztetek. Ő tudja mindazt, ami az egekben és a földön van. És azok, akik a hamisságban hisznek, és nem hisznek Allahban – ők bizony vesztesek.”
És arra kérnek, hogy siettesd a büntetést. És ha nem lenne egy kijelölt határidő, a büntetés már biztosan eljött volna hozzájuk. De biztosan el fog jönni hozzájuk, váratlanul, mikor nem is gondolnák.
Arra kérnek, hogy siettesd a büntetést. És bizony, a Pokol körül fogja venni a hitetleneket.
Azon a Napon a büntetés elborítja őket felülről és a lábuk alól, és azt fogja mondani: „Ízleljétek meg azt, amit cselekedtetek!”
Ti szolgáim, akik hisztek! Bizony, az Én földem tágas, csak Engem szolgáljatok hát!
Minden lélek megízleli a halált. Aztán Hozzánk fogtok visszatérni.
És akik hisznek és jótetteket cselekszenek, azokat magas lakhelyeken szállásoljuk el a Kertben, amely alatt folyók folynak, abban fognak lakozni örökké. Milyen kitűnő a cselekvők jutalma!
Akik türelmesek, és Urukra hagyatkoznak.
És mennyi teremtmény van, amelyek nem cipelik a saját ellátásukat! Allah gondoskodik róluk és rólatok. És Ő a mindent Halló, mindent Tudó.
És ha megkérdezed őket: „Ki teremtette az egeket és a földet, és rendelte alá a Napot és a Holdat?” Biztosan azt mondanák: „Allah”. Akkor hogyan találnak ki?
Allah kibővíti az ellátást annak, akinek akarja a szolgái közül, és leszűkíti másnak.  Bizony, Allah minden dolog Tudója.
És ha megkérdezed őket: „Ki küld le vizet az égből, és ad életet általa a földnek a halála után?” Biztosan azt mondanák: „Allah”. Mondd: „Dicsőség és hála Allahnak!” De a legtöbben közülük nem használják az eszüket.
És ez az evilági élet nem más, mint szórakozás és játék. És bizony, a Túlvilági Otthon – bizony, az az élet, bárcsak tudnák!
És amikor hajóra szállnak, Allahhoz fohászkodnak, őszintén, ahogy csak Őt lehet imádni. De amikor Ő megmenti őket a partra, íme, társítanak!
Hogy tagadhassák azt, amit Mi adtunk nekik, és az élvezetekbe merülhessenek. Majd meg fogják tudni!
Hát nem látják, hogy létrehoztunk egy biztonságos és sérthetetlen helyet, míg az embereket elragadják körülöttük? Hát vajon hisznek a hamisságban, és nem hisznek Allah kegyességében?
És ki igazságtalanabb, mint aki hazugságot talál ki Allah ellen, vagy tagadja az igazságot, mikor az eljött hozzá? Hát nincs-e a Pokolban lakhelyük a hitetleneknek?
És akik Értünk tesznek erőfeszítéseket, azokat bizonnyal a Mi útjainkra vezetjük. És bizony, Allah azokkal van, akik jót cselekszenek.
Alif Lám Mím.
A rómaiak legyőzettek
a legközelebbi földön. De a vereségük után győzedelmeskedni fognak
néhány éven belül. Allahé a parancs, a kezdettől a végig. Azon a napon a hívők örvendezni fognak
Allah segítségének. Ő azt segíti, akit akar. És Ő a Mindenható, az Irgalmas.
Allah ígérete. És Allah nem szegi meg az ígéretét, de a legtöbb ember ezt nem tudja.
Tudják az evilági élet külső dolgait, de hanyagok a Túlvilággal kapcsolatban.
Hát nem gondolkodnak el magukban? Allah nem máshogy teremtette az egeket és a földet, és mindazt, ami közöttük van, mint igazsággal, és egy meghatározott időre. És bizony, sok ember nem hisz az Urukkal való találkozásban.
Hát nem utaztak a földön, és nem nézték meg, hogyan végezték azok, akik előttük voltak? Hatalmasabbak voltak náluk az erejüket tekintve, és megművelték a földet, és építettek rajta, többet, mint amit ők építettek. És a Küldötteik eljöttek hozzájuk nyilvánvaló bizonyítékokkal. És Allah nem volt igazságtalan velük, hanem ők voltak igazságtalanok saját magukkal szemben.
Aztán a legrosszabb vége azoknak volt, akik gonoszságot cselekedtek, mert tagadták Allah ájáit és kigúnyolták azokat.
Allah hozza létre a teremtést, aztán megismétli azt, aztán Hozzá vitettek vissza.
A Napon, amikor elérkezik az Óra, a bűnösök kétségbe lesznek esve.
És nem lesz nekik a társaik között senki közbenjárójuk, és nem fognak hinni a társaikban.
És azon a napon elérkezik az Óra, és azon a napon szétválasztatnak.
És azok, akik hittek, és jótetteket cselekedtek, ők egy Kertben fognak örvendezni.
De akik hitetlenek, és tagadják a Mi ájáinkat, és a túlvilági találkozást, hát ők azok, akik előhozatnak majd a büntetésre.
Dicsőség Allahnak, amikor eléritek az estét, és amikor eléritek a reggelt!
És Őt illeti minden dicséret és hála az egekben és a földön, és éjszaka, és amikor deleltek.
Ő hozza elő az élőt a halottból, és előhozza a halottat az élőből. És Ő ad életet a földnek annak halála után. És ti is így hozattok majd elő.
És az Ő jelei között van, hogy megteremtett benneteket porból, aztán íme! Emberi lények vagytok, szétszóródva.
És az Ő jelei között van, hogy teremtett nektek saját magatokból társakat, hogy nyugalmat találhassatok bennük, és szeretetet és irgalmat helyezett közétek. Bizony, ebben jelek vannak azoknak, akik elgondolkodnak.
És az Ő jelei között van az egek és a föld megteremtése, és a nyelveitek és színetek változatossága. Bizony, ebben jelek vannak azoknak, akiknek tudásuk van.
És a jelei között van az alvásotok éjszaka, és napközben az, hogy az Ő kegyét keresitek. Bizony, ebben jelek vannak azoknak, akik hallanak.
És az Ő jelei között megmutatja nektek a villámlást, félelemként, és reményként. És Ő vizet küld le az égből, és általa életet ad a földnek, annak halála után. Bizony, ebben jelek vannak azoknak, akik használják az eszüket.
És az Ő jelei között van, hogy az egek és a föld az Ő parancsára állnak. Aztán, amikor szólít benneteket egyetlen szólítással, a földből, íme, mind előjöttök.
És Övé mindenki, aki az egekben és a földön van. Mind engedelmeskednek Neki.
És Ő az, Aki létrehozza a teremtést, aztán megismétli azt. És könnyű ez Neki. Övé a legmagasztosabb példázat az egekben és a földön.  És Ő a Mindenható, a Bölcs.
Példát állít nektek saját magatokból. Vajon van-e nektek azok közül, akiket a jobbotok birtokol társatok abban, amivel Mi láttunk el benneteket, hogy egyenlők lennétek abban, és úgy félnétek őket, ahogyan egymást félitek? Így magyarázzuk meg az ájákat azoknak, akik használják az eszüket.
Nem! Azok, akik bűnösök a saját vágyaikat követik, tudás nélkül. És ki vezethetné azt, akit Allah tévelygésbe engedett? És nekik nem lesz segítőjük.
Fordítsd hát arcodat a vallás felé, hanífként! Allah természete, amellyel az emberiséget teremtette. Nincsen változás Allah teremtésében. Ez a helyes vallás, de a legtöbb ember nem tudja:
a bűnbánattal fordulás Hozzá, és féljétek Őt, és tartsátok meg az imát. És ne legyetek a társítók közül valók,
azok közül, akik megosztják a vallásukat, és csoportok lesznek – minden csoport annak örül, ami nála van.
És amikor nehézség éri az embereket, Urukhoz fohászkodnak, bűnbánattal fordulva Hozzá. Aztán amikor Ő megízlelteti velük a Tőle való kegyelmet, íme! Egy csoport közülük társakat állít Uruk mellé,
hogy hálátlanok legyenek azért, amit Mi adtunk nekik. Élvezzétek csak, de hamarosan meg fogjátok tudni!
Vagy talán küldtünk nekik bizonyítékot, ami arról beszél, amit társítanak Mellé?
És amikor megízleltetjük az emberekkel a kegyelmet, örvendenek annak. De amikor valami rossz éri őket azért, amit a kezük küldött előre, akkor kétségbeesnek.
Hát nem látják, hogy Allah kibővíti az ellátást annak, akinek akarja, és leszűkíti? Bizony, ebben jelek vannak azoknak, akik hisznek.
Adjátok meg hát a jogát a rokonnak, és a szegénynek, és az utazónak. Ez a legjobb azoknak, akik Allah Arcára vágynak. És ők azok, akik sikeresek.
És amit kamattal adtok, azzal a céllal, hogy gyarapodjatok az emberek vagyonából, az nem gyarapszik Allahnál. De amit adományba adtok, Allah Arcát kívánva, az az, ami megsokszorozódik.
Allah az, Aki megteremtett benneteket, aztán gondoskodott rólatok, aztán a halálba fog küldeni benneteket, aztán életet fog adni nektek a Feltámadás Napján. Van-e a társaitok  között, aki bármi ehhez hasonló dolgot lenne képes tenni? Mindenek felett való Ő, és magasztos minden felett, amit Mellé társítanak!
Romlás jelent meg a szárazföldön és a tengeren azért, amit az emberek keze keresett meg, az elkövetett cselekedeteitekért, hogy Ő megízleltethesse velük egy részét annak, amit elkövettek, hogy visszatérhessenek Hozzá.
Mondd: „Utazzatok a földön, és lássátok, hogyan végezték azok, akik előttetek voltak! A legtöbben közülük olyanok voltak, akik társítottak.”
Fordítsd hát arcodat az igaz vallás felé, mielőtt eljön Allahtól egy Nap, amelyet nem lehet elhárítani. Azon a napon szét lesznek választva az emberek.
Aki nem hisz, annak saját maga ellen van a hitetlensége. És aki jóravalóan cselekszik, az saját magának készít elő,
hogy Ő megjutalmazhassa azokat, akik hisznek és jótetteket cselekszenek, az Ő kegyéből. Bizony, Ő nem szereti a hitetleneket.
És az Ő jelei között van, hogy elküldi a szeleket jó hírek hozójaként, és hogy megízlelhessétek az Ő kegyelmét, és hogy a hajók haladhassanak az Ő parancsára, és hogy kereshessétek az Ő kegyét, és hogy hálásak lehessetek.
És bizony, küldötteket küldtünk előtted a népükhöz, és eljöttek hozzájuk nyilvánvaló bizonyítékokkal. És bosszút álltunk azokon, akik bűnöket követtek el. Kötelesség volt Tőlünk, hogy segítsük a hívőket.
Allah az, Aki elküldi a szeleket, hogy felemeljék a felhőket, aztán Ő elteríti azokat az égen, ahogy Ő akarja, aztán töredékekké szakítja őket, hogy látod az esőcseppeket előjönni közülük. Aztán, amikor Ő záporoztatja azokat a szolgái közül azokra, akikre akarja, íme! Örvendeznek,
pedig bizony, azelőtt, hogy leküldetett volna rájuk, kétségbe voltak esve.
Nézd csak Allah kegyelmének nyomait, hogyan ad életet a földnek annak halála után. Bizony, életet fog adni a halottaknak is. És Ő mindenek felett Hatalmas.
De ha szelet küldünk, és látják, hogy megsárgul, akkor azután bizonyosan hálátlanok lennének.
És bizony, te nem érheted el, hogy a holtak halljanak, vagy a süketek meghallják a hívást, mikor elfordulnak, menekülve.
És nem vezetheted ki a vakokat a tévelygésükből. Csak azt érheted el, hogy azok halljanak, akik hisznek a Mi ájáinkban, és muszlimok.
Allah az, Aki megteremtett benneteket gyengeségben, aztán erőt adott a gyengeség után, aztán az erő után gyengeséget adott, és ősz hajat. Ő azt teremt, amit akar, és Ő a mindent Tudó, a Hatalmas.
És azon a Napon, amikor bekövetkezik az Óra, a bűnösök megesküsznek majd, hogy nem időztek többet, csak egy órát. Hasonlóképpen hazudtak korábban.
De azok, akiknek tudás és hit adatott, azt mondják majd: „Bizony, Allah rendelésére a Feltámadás Napjáig időztetek! És ez a Feltámadás Napja, de ti nem tudtátok.
És azon a Napon a kifogásaik nem használnak majd azoknak, akik bűnösök voltak, és nem engedtetik majd meg nekik, hogy mentségeket hozzanak fel.
És bizony, Mi mindenféle hasonlatot állítunk az embereknek ebben a Koránban. De ha egy jelet hozol nekik, azok, akik hitetlenek, azt mondják: „Nem vagytok mások, mint hazugságok kitalálói!”
Így pecsételi le Allah azoknak a szívét, akik nem tudnak.
Legyél hát türelmes! Bizony, Allah ígérete igaz. És ne bátortalanítsanak el azok, akiknek nincs bizonyosságuk.
Alif Lám Mím.
Ezek a bölcs Könyv ájái,
vezetés és kegyelem a jótevőknek,
akik megtartják az imát, és megadják a zakátot, és bizonyosak a Túlvilágban.
Ők követik az Uruktól való vezetést, és ők azok, akik sikeresek.
És az emberek közül vannak olyanok, akik hiábavaló beszédet vesznek, hogy félrevezessenek Allah útjáról, tudás nélkül, és tréfának veszik azt. Ők azok, akiknek megalázó büntetés jár.
És amikor a Mi ájáinkat olvassák neki, fennhéjázva elfordul, mintha nem is hallotta volna őket, mintha süketség lenne a füleiben. Adj hát hírt neki egy fájdalmas büntetésről!
Bizony, akik hisznek és jótetteket cselekszenek, nekik a Boldogság Kertjei járnak,
abban lakoznak örökké. Allah ígérete igaz. És Ő a Mindenható, a Bölcs.
Ő teremtette az egeket oszlopok nélkül, amit láttok, és szilárd hegyeket helyezett a földre, hogy ne remegjen veletek, és elszaporított azon mindenféle teremtményt. És vizet küldtünk le az égből, és az által növesztünk minden nemes fajtát.
Ez Allah teremtése. Mutassátok meg hát nekem, hogy mit teremtettek azok, akik Rajta kívül vannak! Nem! A bűnösök  nyilvánvaló tévelygésben vannak.
És bizony, Luqmannak megadtuk a bölcsességet: „Legyél hálás Allahnak!” És aki hálás, az csak saját magáért hálás. És aki hálátlan, hát bizony Allah Gazdag, a dicséret Birtokosa.
És mikor Luqman azt mondta a fiának, tanácsot adva neki: „Fiacskám! Ne társíts Allah mellé! Bizony, társakat állítani Mellé hatalmas igazságtalanság.”
És parancsot adtunk az embernek a szüleivel kapcsolatban – az anyja hordta ki őt gyengeségre gyengeségben, és két évesen lehet elválasztani – „Legyél hálás Nekem és a szüleidnek! Hozzám fogtok visszatérni.
De ha erőfeszítéseket tesznek ellened, hogy társíts Mellém olyasmit, amiről nincsen tudásod, akkor ne engedelmeskedj nekik. Legyél a társaságukban ebben a világban kedvességgel, és kövesd annak az útját, aki Hozzám fordul. Aztán Hozzám lesz a visszatérésetek, és Én tájékoztatni foglak benneteket arról, amit cselekedtetek.
„Fiacskám! Bizony, ha csak egy mustármag súlya legyen, és legyen egy sziklában, vagy az egekben vagy a földön, Allah elő fogja hozni azt. Allah a Gyengéd, Aki mindenről tud.
Fiacskám! Tartsd meg az imát, és parancsold, ami helyes, és tiltsd, ami helytelen! És legyél türelmes mindazzal kapcsolatban, ami ér. Bizony, ezek a legfontosabb parancsok közé tartoznak.
És ne fordítsd el az arcodat az emberektől, és ne járj fennhéjázva a földön! Bizony, Allah nem szereti a beképzelt büszkélkedőket.
És legyél mértékletes a járásodban! Ne járj büszkélkedve. És ereszd le a hangod! Bizony, a leggyűlöletesebb hang a szamarak hangja.
Hát nem látjátok, hogy Allah alárendelte nektek mindazt, ami az egekben és ami a földön van, és bőségesen kiárasztotta rátok az Ő kegyeit, nyilvánvalókat és rejtetteket? De az emberek között van olyan, aki vitába száll Allahhal kapcsolatban tudás, vagy vezetés, vagy fényt adó Könyv nélkül.
És amikor azt mondják nekik: „Kövessétek azt, amit Allah leküldött!”, azt mondják: „Nem! Azt fogjuk követni, amin az ősapáinkat találtuk.” Még akkor is, ha a Sátán a lángoló Tűz büntetésére hívja őket!
És aki aláveti arcát Allahnak, és jót cselekvő, akkor bizony a legmegbízhatóbb kapaszkodót ragadta meg. És Allahhoz tart a dolgok vége.
És aki nem hisz, ne szomorítson el a hitetlensége. Hozzánk van a visszatérésük, aztán Mi tájékoztatjuk őket arról, hogy mit cselekedtek. Bizony, Allah tudja, hogy mi van a szívekben.
Élvezeteket adunk nekik egy kevés ideig, aztán pedig súlyos büntetésbe kényszerítjük őket.
És ha megkérdeznéd őket: „Ki teremtette az egeket és a földet?”, biztosan azt mondják: „Allah!” Mondd: „Dicsőség és hála Allahnak!” De a legtöbben közülük nem tudják.
Allahé mindaz, ami az egekben és a földön van. Bizony Allah Gazdag, a dicséret Birtokosa.
És ha az összes fa a földön toll lenne, és a tenger (pedig tinta), még hét további tenger hozzáadva, Allah Szavai nem fogynának el. Bizony, Allah Mindenható, Bölcs.
A ti megteremtésetek és feltámasztásotok nem lesz másmilyen, mint egyetlen léleké. Bizony, Allah a mindent Halló, mindent Látó.
Hát nem látjátok, hogy Allah olvasztja be az éjszakát a nappalba, olvasztja a napot az éjszakába, és alárendelte a Napot és a Holdat, mindkettő egy kijelölt ideig mozog, és hogy Allah nagyon jól ismeri, amit tesztek?
Ez azért van, mert Allah az Igazság, és az, amihez Rajta kívül fohászkodnak, hamisság. És Allah Magasztos, Nagy.
Hát nem látod, hogy a hajók Allah kegyessége által haladnak át a tengeren, hogy Ő mutathasson nektek a jeleiből?
És amikor egy hullám elborítja őket, mint az árnyék, Allahhoz fohászkodnak, őszintén Neki szentelve a vallást. De amikor megmenti őket a szárazföldre, akkor vannak közülük, akik megállnak félúton. És nem tagadja senki a Mi jeleinket, csak az, aki hálátlan áruló.
Ti emberek! Féljétek Uratokat, és féljetek egy Napot, amikor egyetlen apa sem használhat semmit a fiának, és a fiú sem használhat semmit az apjának. Bizony, Allah ígérete igaz. Ne tévesszen meg hát benneteket az evilági élet, és ne tévesszen meg benneteket a Megtévesztő, Allahhal kapcsolatban.
Bizony, Allah, Nála van az Óra tudása, Ő tudja, hogy pontosan mikor fog bekövetkezni az Utolsó Óra, és Ő küldi le az esőt, és Ő tudja, hogy mi van az anyaméhekben. És egyetlen lélek sem tudja, hogy mit fog szerezni holnap, és egyetlen lélek sem tudja, hogy milyen földön fog meghalni. Allah a mindent Tudó, a mindent jól Ismerő.
Alif Lám Mím.
A Könyv kinyilatkoztatása, nem fér kétség hozzá, a Világok Urától van.
Vagy azt mondják: „Ő találta ki!”? Nem! Ez az igazság Uradtól, hogy figyelmeztethess egy népet, akikhez nem jött korábban figyelmeztető, hogy vezetve lehessenek.
Allah az, Aki megteremtette az egeket és a földet hat nap alatt. Aztán a Trónra emelkedett. Nincs Rajta kívül védelmezőtök, sem közbenjárótok. Hát nem emlékeztek meg?
Ő irányítja a parancsot az égből a földre. Aztán az felemelkedik hozzá egy nap alatt, amelynek a hossza ezer év abból, amit ti számoltok
Ez a Láthatatlan és megnyilvánult dolgok Tudója, a Mindenható, az Irgalmas.
Az, Aki a lehető legjobban teremtett minden dolgot. És az ember teremtését agyagból kezdte el.
Aztán a leszármazottait egy alantas folyadék kivonatából.
Aztán megformázta őt, és belelehelt a lelkéből. És megadta nektek a hallást, és a látást, és az érzéseket. Kevéssé adtok hálát!
És azt mondják: „Amikor már elvesztünk a földben, vajon biztosan új teremtésben leszünk-e feltámasztva?” De nem! Ők nem hisznek az Urukkal való találkozásban.
Mondd: „A Halál Angyala, aki felelőssé tétetett értetek, el fogja vinni a lelketeket. Aztán Uratokhoz fogtok visszatérni.”
És ha látnád, amikor a bűnösök lehajtják a fejüket Uruk előtt: „Urunk! Láttunk és hallottunk. Vigyél vissza minket! Jótetteket fogunk cselekedni. Bizonyosak vagyunk!”
És ha Mi úgy akartuk volna, bizony megadtuk volna minden léleknek a vezetését. De be fog teljesedni a Tőlem való szó: „Bizony, meg fogom tölteni a Poklot dzsinnekkel és emberekkel, mind együtt!”
Ízleljétek hát meg a Pokol büntetését, mert elfelejtettétek ennek a Napotoknak a találkozását! Bizony, mi is elfelejtettünk benneteket! Ízleljétek hát meg az örökké tartó büntetést azért, amit cselekedtetek!
Csak azok hisznek a Mi ájáinkban akik, ha emlékeztetik őket azokra, levetik magukat leborulva, és Uruk dicséretét magasztalják, és nem fennhéjázók.
Oldaluk elhagyja az ágyukat, felkelnek éjszaka álmukból, és Urukhoz fohászkodnak félve és remélve, és adakoznak abból, amivel Mi elláttuk őket.
És nem tudja senki sem, hogy a szem milyen öröme rejtőzik számukra fizetségként azért, amit cselekedtek.
Vajon az, aki hívő, olyan lenne, mint az, aki bűnben megátalkodott? Nem egyenlők!
Azok, akik hisznek, és jótetteket cselekszenek, a biztonságos menedék Kertje jár szíves fogadtatásként azért, amit cselekedtek.
De azok, akik bűnben megátalkodottak, az ő menedékük a Tűz lesz. Minden alkalommal, amikor najd ki akarnak jönni belőle, visszavitetnek abba, és azt mondják nekik: „Ízleljétek meg a Tűz büntetését, amit tagadtatok!”
És bizony, megízleltetjük velük a közeli büntetést a nagyobb büntetés előtt, hogy visszatérhessenek
És ki igazságtalanabb, mint az, akit emlékeztetnek Ura ájáira, aztán ő elfordul azoktól? Bizony, bosszút fogunk állni a bűnösökön.
És bizony, Mózesnek adtuk a Könyvet, ne legyél hát kétségben a Vele való találkozással kapcsolatban. És vezetéssé tettük azt Izrael népe számára.
És vezetőket tettünk meg közülük, akik a Mi parancsunk alapján vezettek, mikor türelmesek voltak, és bizonyosak voltak a Mi ájáinkban.
Bizony, Urad ítélni fog közöttük a Feltámadás Napján abban, amiben összekülönböztek.
Hát nem szolgált-e számukra vezetésként az, hogy hány generációt pusztítottunk el előttük, akiknek a lakhelyein most járnak? Bizony, ebben jelek vannak. Hát nem akarnak hallani?
Hát nem látták, hogy esőt hajtunk a puszta földre, és azáltal előhozzuk a termést, amiből a jószágaik és ők maguk esznek? Hát nem látnak?
És azt mondják: „Mikor jön el ez a győzelem, ha igazak vagytok?”
Mondd: „A Győzelem Napján nem használ már a hit azoknak, akik hitetlenek voltak, és nem kapnak haladékot!”
Fordulj hát el tőlük, és várj! Bizony, ők is várnak.
Próféta! Féljed Allahot, és ne engedelmeskedj a hitetleneknek és képmutatóknak! Bizony, Allah a mindent Tudó, Bölcs.
És kövesd azt, ami kinyilatkoztatott neked Uradtól! Bizony, Ő nagyon jól ismeri, amit tesztek.
És hagyatkozz Allahra! És elegendő Allah Védelmezőként.
Allah nem teremtett egyetlen embernek sem két szívet a belsejében. És nem tette a feleségeiteket sem, akiknek azt mondjátok, hogy „olyan vagy nekem, mint az anyám háta!” a valódi anyátokká. És nem tette az örökbe fogadott fiaitokat sem a valódi fiaitokká. Ez csak a mondásotok a szátokkal. És Allah az igazat mondja, és Ő vezet az igaz útra.
Nevezzétek őket az apjuk után, az apjuk nevével, még ha más családban nevelkednek is. Ez igazságosabb Allah előtt. De ha nem ismeritek az apjukat, úgy hát a testvéreitek ők a vallásban, és a gyámságotok alatt álló személyek. De nincsen bűn rajtatok, ha hibáztok benne. Hanem amit a szívetek szándékozik. És Allah Megbocsátó, Irgalmas.
A Próféta közelebb van a hívőkhöz, mint ők saját maguk, és a feleségei az anyáik. És a rokonsági kapcsolatban lévők közelebb vannak egymáshoz Allah rendelésében, mint a hívők és a muhadzsirek, kivéve, hogy szívességet tesztek a barátaitoknak. Ez meg van írva a Könyvben.
És amikor az ígéretüket vettük a prófétáktól, és tőled, és Noétól, és Ábrahámtól, és Mózestől, és Jézustól, Mária fiától. Erősen kötő ígéretet vettünk tőlük,
hogy Ő megkérdezhesse az igazakat az igazságukról. És a hitetleneknek fájdalmas büntetést készített elő.
Ti hívők! Emlékezzetek Allah kegyességére irántatok, amikor a seregek ellenetek jöttek, és szelet küldtünk rájuk, és seregeket, amelyeket nem láttatok. És Allah mindent lát, amit tesztek.
Amikor ellenetek jöttek fentről és alólatok, és amikor a szemek kimeredtek, és a szívek elérték a torkot, és feltételezéseket tételeztetek fel Allahról.
Ott próbára tétettek a hívők, és megrendíttettek, súlyos megrendüléssel.
És amikor a képmutatók és azok, akiknek a szívében betegség volt, azt mondták: „Allah és a Küldötte nem ígért nekünk mást, csak megtévesztést!”
És amikor egy csoport közülük azt mondta: „Jathrib népe! Nem tudjátok tartani az állásaitokat, térjetek hát vissza!” És egy csoport engedélyt kért a Prófétától, azt mondva: „Bizony, a házaink ki vannak téve!”, pedig nem voltak kitéve. Nem akartak mást, csak menekülni.
És ha az ellenség megtámadta volna őket minden oldalról, és arra kérték volna őket, hogy árulást kövessenek el, megtették volna, és nem is haboztak volna ezzel kapcsolatban, csak egy keveset.
És bizony, ígéretet tettek korábban Allahnak, hogy nem fordítanak hátat. És az Allahnak tett ígérettel kapcsolatban kérdőre lesznek vonva.
Mondd: „A menekülés semmit nem fog használni nektek, ha a halál vagy a megöletés elől menekültök, és aztán nem lesz megengedve nektek, hogy élvezzétek, csak még egy kicsit”.
Mondd: „Ki az, aki meg tud védeni benneteket Allahtól, ha Ő valami ártalmat akar nektek, vagy ha Ő kegyelmet akar nektek?” És nem fognak találni maguknak Allahon kívül védelmezőt vagy segítőt.
Bizony, Allah ismeri azokat, akik visszatartanak közületek másokat a harctól, és azokat, akik azt mondják a testvéreiknek: „Gyertek hozzánk!”, és nem jönnek a harcba, csak egy kevesen,
mert szűkmarkúak irántatok. De amikor eljön a félelem, látod, hogy rád néznek, és a szemük forog a rémülettől, mint aki a halálba ájul, halálra vannak rémülve. De amikor a félelem eltávozik, lesújtanak rátok az éles nyelvükkel, szűkmarkúan a jóval kapcsolatban. Ők azok, akik nem hisznek, ezért Allah hiábavalóvá tette a cselekedeteiket. És ez könnyű Allahnak.
Azt gondolják, hogy a szövetségesek nem vonultak vissza. És ha a szövetségesek jönnének, azt kívánnák, hogy a sivatagban élnének a sivatagi arabok között, híreket kérdezve rólatok. És ha köztetek volnának, nem harcolnának, csak egy keveset.
Bizony, Allah Küldöttében szép példaképetek van, azoknak, akik reménykednek Allahban és az Utolsó Napban, és sokat megemlékeznek Allahról.
És amikor a hívők meglátták a szövetségeseket, azt mondták: „Ez az, amit Allah és a Küldötte ígért nekünk, és Allah és a Küldötte igazat szólt!” És ez csak erősítette őket a hitükben és alávetettségükben.
A hívők között vannak olyan férfiak, akik igazak ahhoz, amit Allahnak ígértek. És van köztük olyan, aki beteljesítette az esküjét, és van köztük olyan, aki még vár. És nem változtatták meg semmilyen megváltoztatással,
hogy Allah megjutalmazhassa az igazakat az igazságukért, és megbüntethesse a képmutatókat, ha Ő úgy akarja, vagy kegyelemmel fordulhasson hozzájuk. Bizony, Allah Megbocsátó, Irgalmas.
És Allah visszafordította azokat, akik hitetlenek voltak, dühösen, nem értek el semmi jót. És elegendő Allah a hívőknek a harcban. És Allah Erős, Mindenható.
És lekényszerítette az erődjeikből azokat, akik támogatták őket a Könyv Népe közül, és félelmet vetett a szívükbe, egy csoportot közülük megöltetek, egy csoportot pedig foglyul ejtettetek.
És Ő nektek adta örökül a földjeiket és a házaikat és a vagyonukat, és egy földet, amire még nem léptetek korábban.
Próféta! Mondd meg a feleségeidnek: „Ha ez evilági életet és annak ékességeit kívánjátok, akkor gyertek, és ellátást adok nektek, és elbocsátlak benneteket szép elbocsátással.
De ha Allahot és a Küldöttét akarjátok, és a túlvilági lakhelyet, akkor bizony Allah hatalmas jutalmat készített elő közületek azoknak, akik jót cselekszenek.”
Próféta feleségei! Aki közületek nyilvánvaló erkölcstelenséget követ el, annak meg lesz duplázva a büntetése. És ez könnyű Allahnak.
És aki közületek engedelmeskedik Allahnak és a Küldöttének, és jót cselekszik, annak kétszeresen adjuk meg a jutalmát, és kegyes gondoskodást készítettünk elő neki.
Próféta feleségei! Ti nem olyanok vagytok, mint bárki más az asszonyok közül. Ha félitek, ne beszéljetek lágy hangon, nehogy abban, akinek a szívében betegség van, felébredjen a vágy, hanem szóljatok megfelelő szavakat!
És maradjatok a házatokban, és ne mutassátok magatokat, ahogy a Tudatlanság Korában mutogatni szokták. És tartsátok meg az imát, és adjátok meg a zakátot, és engedelmeskedjetek Allahnak és a Küldöttének! Allah csak el akarja távolítani tőletek a tisztátalanságot, Ház Népe, és meg akar tisztítani benneteket, megtisztítással.
És emlékezzetek arra, amit a házaitokban olvasnak Allah ájáiból és a bölcsességből! Bizony, Allah gyengéd, bensőségesen ismerő.
Bizony, a muszlim férfiak és a muszlim nők, a hívő férfiak és a hívő nők, az engedelmes férfiak és az engedelmes nők, az igaz férfiak és az igaz nők, a türelmes férfiak és a türelmes nők, az alázatos férfiak és az alázatos nők, az adakozó férfiak és az adakozó nők, a böjtölő férfiak és a böjtölő nők, a szemérmüket őrző férfiak és a szemérmüket őrző nők, az Allahra sokat emlékező férfiak, és az Allahra sokat emlékező nők – Allah megbocsátást és hatalmas jutalmat készített elő nekik.
És nem való az egy hívő férfinak, vagy egy hívő nőnek, hogyha Allah és a Küldötte eldöntöttek egy ügyet, nekik bármi választásuk legyen a döntésükben. És aki nem engedelmeskedik Allahnak és a Küldöttének, bizony, az nyilvánvaló tévelygésbe tévedt.
És amikor azt mondtad annak, akire Allah kegyeket árasztott és akinek te is szívességeket tettél: „Tartsd meg magadnak a feleségedet, és féljed Allahot! De te elrejtetted magadban azt, amit Allah nyilvánosságra később hozott, mert féltél az emberektől, pedig Allahnak több joga van arra, hogy félj tőle. Így, amikor Zaid befejezte vele a szükséges formalitásokat, Mi feleségül adtuk őt hozzád, hogy ne legyen nehézség a hívőkön az örökbefogadott fiaik feleségeivel kapcsolatban, ha azok befejezték a szükséges formalitásokat velük. Allah parancsa mindig beteljesedik.
Nem érheti vád a Prófétát azzal kapcsolatban, amit Allah jelölt ki neki. Ez volt Allah eljárása azokkal, akik korábban voltak. És Allah parancsa eldöntött rendelés.
Azok, akik átadják Allah Üzenetét, és félik Őt, és nem félnek senkit Allahon kívül. És Allah elegendő Elszámoltató.
Mohammed nem apja egyetlen férfinak sem közületek, hanem Allah Küldötte, és a Próféták Pecsétje. És Allah minden dolog Tudója.
Ti, akik hisztek! Emlékezzetek meg Allahról sok megemlékezéssel.
És magasztaljátok Őt reggel és este!
Ő az, Aki áldásait küldi rátok, és az angyalai is, hogy kihozhasson benneteket a sötétségből a fényre. És Ő Irgalmas a hívőkhöz.
A köszöntésük azon a Napon, amikor találkoznak Vele, „Békesség!” lesz. És Ő kegyes jutalmat készített elő nekik.
Próféta! Bizony, elküldtünk téged tanúként, jó hír hozójaként, és figyelmeztetőként,
és Allahhoz hívóként, az Ő engedelmével, és fényt adó lámpásként.
És mondj jó hírt a hívőknek, hogy nagy kegyben lesz részük Allahtól.
És ne engedelmeskedj a hitetleneknek és a képmutatóknak, és ne törődj a sértegetéseikkel. És hagyatkozz Allahra! Elegendő Allah az ügyek Rendezőjeként.
Ti, akik hisztek! Ha megházasodtok a hívő nőkkel, aztán elváltok tőlük, mielőtt még érintettétek volna őket, akkor nincs nektek várakozási időszak, amit számolni kell velük kapcsolatban. Gondoskodjatok hát róluk, és bocsássátok el őket, szép elbocsátással.
Próféta! Bizony, megengedetté tettük neked a feleségeidet, akiknek megadtad a jegyajándékát, és azokat, akiket jogosan birtokolsz azok közül, akiket Allah adott neked, és az apai nagybátyáid lányait, és apai nagynénéid lányait, és az anyai nagybátyáid lányait, és anyai nagynénéid lányait, akik elvégezték veled a hidzsrát, és a hívő nőket, akik a Prófétának akarják adni magukat, és a Próféta feleségül akarja venni őket – ez az engedély csak neked adatik. Bizony, Mi tudjuk, hogy mit tettünk kötelezővé számukra a feleségeikkel kapcsolatban, és azokkal kapcsolatban, akiket a jobbjuk birtokol, hogy ne legyen nehézség rajtad a házassággal kapcsolatban.
Elhalaszthatod közülük azt, akit akarsz, és magadhoz veheted azt, akit akarsz. És bárkit akarsz azok közül, akiket elhalasztottál, nincs rajtad vád. Ez megfelelőbb, hogy megvigasztalódjanak, és ne szomorkodjanak, és elégedettek legyenek azzal, amit adtál nekik, valamennyiüknek. És Allah tudja, hogy mi van a szívetekben. És Allah mindent Tudó, Szelíd.
Nem megengedettek neked más nők ez után, és az sem, hogy másokra cseréld őket, még ha a szépségük vonz is téged, kivéve, akiket a jobbod birtokol. És Allah minden dolgot figyelemmel kísér.
Ti, akik hisztek! Ne lépjetek be a Próféta házaiba, kivéve, ha engedélyt adnak nektek egy étkezésre, és anélkül, hogy várnátok az elkészítésére. De ha hívnak benneteket, akkor lépjetek be, és amikor ettetek, akkor távozzatok el, és ne próbáljatok meg maradni beszélgetésre. Bizony, ez zavarta a Prófétát, és ő szégyelli magát előttetek. De Allah nem szégyelli az igazságot. És ha kértek tőlük valamit, kérjétek függöny mögül. Ez tisztább a ti szíveteknek és az ő szívüknek. És nem illő az nektek, hogy zavarjátok Allah Küldöttét, és az sem, hogy megházasodjatok a feleségeivel utána. Bizony, az súlyos dolog lenne Allah előtt.
Akár elrejtetek egy dolgot, akár kinyilvánítjátok, bizony, Allah minden dolog Tudója.
Nincsen kifogás ellenük az apjukkal kapcsolatban, vagy a fiaikkal, vagy a fiútestvéreikkel, vagy a fiútestvéreik fiaival, vagy a lánytestvéreik fiaival, vagy az asszonyaikkal vagy azokkal kapcsolatban, akiket a jobb kezük birtokol. És féljétek Allahot! Bizony, Allah minden dolog felett Tanú.
Bizony, Allah és az angyalai áldást küldenek a Prófétára. Ti, akik hisztek! Küldjetek rá áldást, és köszöntsétek őt illő köszöntéssel.
Bizony, azok, akik rágalmazzák Allahot és a Küldöttét, Allah megátkozza őket ebben a világban és a Túlvilágon, és megalázó büntetést készített elő nekik.
És akik rágalmazzák a hívő férfiakat és a hívő nőket, másért, mint amit megkerestek, bizony, azért a hamis vád és nyilvánvaló bűn terhe van rajtuk.
Próféta! Mondd meg a feleségeidnek és a lányaidnak és a hívő nőknek, hogy vonják magukra a külső ruhájuk egy részét! Ez így jobb, hogy felismerjék, és ne bántsák őket. És Allah Megbocsátó, Irgalmas.
Ha a képmutatók és azok, akiknek a szívében betegség van, és azok, akik híreket terjesztenek a városban, nem hagyják abba, hagyni fogjuk, hogy győzedelmeskedj felettük, aztán nem maradnak a szomszédjaid benne, csak egy kis ideig.
Átkozottak ők, akik távol vannak a kegyelemtől, bárhol is találtatnak, megragadják és egytől-egyik megölik őket.
Ez Allah eljárása azokkal, akik korábban elmúltak. És Allah eljárásában soha nem fogsz változást találni.
Kérdeznek téged az emberek az Óráról. Mondd: „Annak tudása egyedül Allahnál van. És mi fogja tudatni veletek? Talán az Óra már közel van.
Bizony, Allah megátkozta a hitetleneket, és lángoló Tüzet készített elő nekik,
abban fognak lakozni örökké. Nem találnak védelmezőt  vagy segítőt.
A Napon, amikor az arcuk a Tűzben forgattatik majd, azt fogják mondani: „Jaj nekünk, bárcsak engedelmeskedtünk volna Allahnak, és engedelmeskedtünk volna a Küldöttnek!”
És azt mondják: „Urunk! Bizony, mi a vezetőinknek engedelmeskedtünk, és a köztiszteletben állóknak közöttünk, és ők félrevezettek minket az útról!
Urunk! Adj nekik kétszeres büntetést, és átkozd meg őket súlyos átokkal!”
Ti, akik hisztek! Ne legyetek olyanok, mint azok, akik rágalmazták Mózest. És Allah tisztázta őt az alól, amit mondtak. És tiszteletre méltó volt ő Allah előtt.
Ti, akik hisztek! Féljétek Allahot, és szóljatok helyénvaló szót.
Ő a helyes cselekedetekre fog vezetni és megbocsátja a bűneiteket. És aki engedelmeskedik Allahnak és a Küldöttének, az bizony hatalmas győzelmet aratott.
Bizony, Mi felajánlottuk a megbízatást az egeknek és a földnek és a hegyeknek, de azok visszautasították, hogy magukra vegyék, megremegve tőle. De az ember magára vette. Bizony, igazságtalan és tudatlan volt.
Hogy Allah megbüntethesse a képmutató férfiakat és a képmutató nőket, és a társító férfiakat és a társító nőket, és a hívő férfiakhoz és a hívő nőkhöz fordulhasson. És Allah Megbocsátó, Irgalmas.
Dicsőség és hála Allahnak, Akié minden, ami az egekben és a földön van, és Őt illeti minden dicsőítés a Túlvilágon. És Ő a Bölcs, a bensőségesen ismerő.
Ő tudja, mi hatol be a földbe, és mi jön ki belőle, és mi jön le az égből, és mi emelkedik fel oda. És Ő az Irgalmas, a Megbocsátó.
De azok, akik hitetlenek, azt mondják: „Nem fog eljönni ránk az Óra!” Mondd: „De igen! Uramra esküszöm, bizonyosan el fog jönni rátok! Ő a Láthatatlan Tudója. Nem kerülheti el az Ő figyelmét egy atomnyi súly sem az egekben és a földön, és annál kisebb sem, és annál nagyobb sem, hanem benne van egy nyilvánvaló Könyvben.”
Hogy megjutalmazhassa azokat, akik hisznek és jókat cselekszenek. Ők azok, akiknek megbocsátás és kegyes gondoskodás jár.
De azok, akik a Mi ájáink ellen fáradoznak, hogy meggátolják azokat, nekik súlyos, fájdalmas büntetés jár.
És azok, akiknek tudás adatott, látják, hogy ami leküldetett hozzád Uradtól, az az igazság, és a Mindenható, a dicséret jogos Birtokosa útjára vezet.
De azok, akik hitetlenek, azt mondják: „Elvezessünk benneteket egy emberhez, aki elmondja nektek, hogy amikor már felbomlottatok teljes felbomlással, egy új teremtésben lesztek újrateremtve?
Vajon hazugságot talált ki Allahról, vagy őrültség van benne?” De nem! Azok, akik nem hisznek a Túlvilágban, a büntetésben lesznek, és távoli tévelygésben.
Hát nem látják azt, ami előttük van, és ami mögöttük van az egekből és a földből? Ha Mi úgy akarnánk, elnyelethetnénk őket a földdel, vagy rájuk szakaszthatnánk az ég darabját. Bizony, ebben jelek vannak minden szolgának, aki Allahhoz fordul.
És bizony, Dávidnak Tőlünk származó kegyet adtunk, azt mondva: „Hegyek! Ismételjétek vele a dicsőítését, amikor Allahot dicsőíti, és a madarak is!” És a vasat formálhatóvá tettük számára:
„Készíts teljes hosszúságú páncélingeket! És gondosan mérd ki a láncszemeket! És cselekedjetek jól! Bizony, Én a Látója vagyok annak, amit tesztek.
És Salamonnak alárendeltük a szeleket – a reggeli útja egy hónapnyi volt, és az esti útja egy hónapnyi volt. És olvadt rézből való forrást fakasztottunk neki. És a dzsinnek közül voltak olyanok, akik neki dolgoztak, Ura engedelmével. És aki közülük eltér a Mi parancsunktól, azzal a lángoló Tűz büntetését ízleltetjük meg.
Elkészítették neki amit akart a magas épületek, szobrok, víztartókhoz és hatalmas, elmozdíthatatlan főzőedényekhez hasonló tálak közül. Cselekedjetek jót, Dávid családja, hálaként!
Aztán, mikor elrendeltük neki (Salamonnak) a halált, semmi nem jelezte nekik (a dzsinneknek), hogy meghalt, csak az, hogy a föld apró állata megette a botját. De amikor a földre zuhant, nyilvánvalóvá vált a dzsinneknek, hogy ha ismerték volna a Láthatatlant, nem maradtak volna a megalázó büntetésben.
Bizony, jel volt Szabának (Szaba népnek) a lakhelyükben: két kert, a jobb oldalon, és a bal oldalon. Egyetek Uratok ellátásából, és legyetek hálásak Neki! Jó föld és egy Megbocsátó Úr.
De ők elfordultak, ezért a gát áradását küldtük rájuk, és kicseréltük nekik a két kertjüket kertekre, amelyek keserű gyümölcsöt termettek: tamariszkusz, és néhány tüskefa.
Így fizettünk meg nekik, mert hitetlenek voltak. És nem büntetünk meg mást, csak a hálátlanokat.
És közöttük és a városok között, amelyeket megáldottunk, sok látható várost hoztunk létre. És meghatároztuk közöttük az utat. Utazzatok közöttük biztonságban, éjjel és nappal!
Azt mondták: „Urunk! Helyezz több távolságot az állomáshelyeink közé!” És saját maguk ellen vétkeztek, és történetekké tettük őket, és szétszórtuk őket, tökéletes szétszórással.
És bizony, Iblísz igaznak találta a feltételezését róluk, és követték őt, kivéve a hívők egy csoportját.
És nem volt hatalma felettük, csak az, hogy nyilvánvalóvá tehessük, hogy kik hisznek a Túlvilágban, és elkülöníthessük azoktól, akik kétségben vannak azzal kapcsolatban. És Urad az Őriző minden dolog felett.
Mondd: „Fohászkodjatok azokhoz, akiket állítotok Allahon kívül!” Nekik nincs birtokukban egy porszemnyi súly sem az egekben és a földön, és nincs is részük abban, és nincs is Neki támogatója közöttük.
És nem fog használni a közbenjárás Nála, csak annak, akinek Ő engedélyt ad. Amíg, mikor a félelem távozik a szívükből, azt mondják: „Mit mondott Uratok?” Azt mondják: „Az igazat!” És Ő a Magasztos, a Nagy.
Mondd: „Ki gondoskodik rólatok az egekből és a földből?” Mondd: „Allah. Bizony, mi vagy ti, biztosan a vezetésen vagy nyilvánvaló tévelygésben van.”
Mondd: „Ti nem lesztek kérdőre vonva a bűnökről, amiket mi követtünk el, és mi sem leszünk kérdőre vonva arról, amit ti tesztek.”
Mondd: „Urunk össze fog gyűjteni minket, aztán igazsággal fog ítélni közöttünk. És Ő a mindent Tudó, az igazságos Ítélő.
Mondd: „Mutassátok meg nekem azokat, akiket társként állítottatok Mellé! De nem! Ő Allah, a Mindenható, a Bölcs.
És nem küldtünk másként, mint az egész emberiséghez, örömhír hozójaként, és figyelmeztetőként. De a legtöbb ember nem tudja.
És azt mondják: „Mikor lesz ez az ígéret, ha igazak vagytok?”
Mondd: „Van nektek egy megígért nap, amit nem tudtok elhalasztani egy órával sem, és nem tudjátok előrehozni.”
És akik hitetlenek, azt mondják: „Soha nem fogunk hinni ebben a Koránban, és abban, ami előtte volt!” De bárcsak látnád, amikor a bűnösök Uruk elé állíttatnak, egymást vádolva! Akiket elnyomtak, azt mondják majd azoknak, akik fennhéjázók voltak: „Ha ti nem lettetek volna, mi bizonnyal hívők lettünk volna!”
Akik fennhéjáztak, azt mondják majd azoknak, akik elnyomottak voltak: „Vajon mi fordítottunk el benneteket a vezetéstől, miután az eljött hozzátok? Nem, hanem ti voltatok bűnösök!”
És akiket elnyomtak, azt mondják majd azoknak, akik fennhéjázók voltak: „Nem, a ti tervezésetek nappal és éjjel, amikor azt parancsoltátok nekünk, hogy ne higgyünk Allahban, és tulajdonítsunk egyenlőket Neki!” És elrejtik majd a megbánásukat, amikor látják a büntetést. És láncokat helyezünk majd azoknak a nyakára, akik hitetlenek voltak. Vajon másért kapnak-e fizetséget, mint amit cselekedtek?
És nem küldtünk egy városba sem figyelmeztetőt úgy, hogy a gazdagjai azt ne mondták volna: „Bizony, mi nem hiszünk abban, amivel elküldettél!”
És azt mondják: „Nekünk több vagyonunk és gyermekünk van, és nem leszünk megbüntetve!”
Mondd: „Az én Uram kibővíti az ellátást annak, akinek akarja, és leszűkíti, de a legtöbb ember nem tudja!”
És nem a vagyonotok és a gyermekeitek az, ami közelebb fog hozni benneteket Hozzánk, hanem csak az, aki hisz és jótetteket cselekszik. És ők azok, akiknek többszörös jutalom jár azért, amit tettek, és biztonságban lesznek, magas hajlékokban.
És akik a Mi ájáink  ellen munkálkodnak, meg akarva gátolni azokat, ők azok, akik a büntetésbe hozatnak.
Mondd: „Bizony, az én Uram kibővíti az ellátást annak, akinek akarja a szolgái közül, és leszűkíti annak, akinek akarja. De bármit is költötök, visszafizeti nektek, és Ő a legjobb Gondoskodó.”
És a Napon Ő össze fogja gyűjteni őket mind együtt, aztán azt mondja az angyaloknak: „Ti voltatok azok, akiket ezek az emberek imádtak?”
Azt mondják az angyalok: „Magasztos vagy Te mindenek felett! Te vagy a mi Védelmezőnk, nem ők! Nem! Ők a dzsinneket imádták, a legtöbben bennük hittek.”
De ma, nincs hatalmuk egyiküknek a másikon, hogy használjanak vagy ártsanak, és azt fogjuk mondani azoknak, akik bűnösök voltak: „Ízleljétek meg a Tűz büntetését, amit tagadtatok!”
És amikor a Mi nyilvánvaló ájáinkat hirdetik nekik, azt mondják: „Nem más ez, csak egy ember, aki távol akar tartani benneteket attól, amit az ősapáitok imádtak!” És azt mondják: „Nem más ez, mint kitalált hazugság!” És azok, akik hitetlenek, azt mondják az igazságról, mikor az eljön hozzájuk: „Nem más ez, mint nyilvánvaló varázslat!”
És Mi nem adtunk nekik semmilyen Könyvet, amit tanulmányozhatnának, és nem küldtünk hozzájuk előtted figyelmeztetőt.
És tagadtak azok is, akik előttük voltak, és ezek egy tizedét sem kapták meg annak, amit Mi adtunk nekik. De ők tagadták az Én Küldötteimet. Milyen volt hát az Én elutasításom!
Mondd: „Csak egyet tanácsolok nektek: álljatok fel Allahért, párokban és egyedül, aztán gondolkodjatok: nincs őrültség a társatokban. Ő csak figyelmeztető nektek, egy szigorú büntetés előtt.
Mondd: „Nem kérek tőletek semmi fizetséget – hanem ez értetek van. Az én fizetségen egyedül Allahra tartozik. És Ő a Tanú minden dolog felett.”
Mondd: „Bizony, az én Uram leküldi az Igazságot, a Láthatatlan Tudója.”
Mondd: „Eljött az igazság, és a hamisság nem hoz létre semmit, és nem ismétel meg!”
Mondd: „Ha tévedek, akkor csak saját magam ellen tévedek. De ha vezetve vagyok, az azáltal van, amit Uram kinyilatkoztat nekem. Bizony, Ő a mindent Halló, a Közellévő.
És bárcsak látnád, amikor meg lesznek rémülve, de nem lesz menekvés, és meg lesznek ragadva egy közeli helyről.
És azt fogják mondani: „Hiszünk benne! De hogyan kaphatnának egy távoli helyről?
És bizony, korábban nem hittek benne, és találgatásokat mondtak a Láthatatlanról, egy távoli helyről.
És egy elválasztó helyeztetik közéjük és aközé, amire vágynak, ahogy történt ez a hozzájuk hasonlókkal korábban. Bizony, ők súlyos kétségben voltak.
Dicsőség és hála Allahnak, az egek és a föld Létrehozójának, aki az angyalokat hírnökökké tette, szárnyakkal, kettővel, vagy hárommal, vagy néggyel. Azt növel meg a teremtésben, amit Ő akar. Allah mindenek felett hatalmas.
Amit Allah ad az emberiségnek a kegyelemből, azt senki nem tarthatja vissza, és amit Ő visszatart, azt senki nem áraszthatja ki utána. És Ő a Mindenható, a Bölcs.
Ti emberek! Emlékezzetek Allah kegyességére irántatok. Van-e más Teremtő Allahon kívül, aki gondoskodik rólatok az égből, és a földből? Nincs más isten, csak Ő. Hogyan találhattatok hát ki?
És ha meghazudtolnak téged, hát bizony meghazudtoltak Küldöttetek előtted is. És Allahhoz térnek vissza az ügyek.
Ti emberek! Bizony, Allah ígérete igaz! Ne engedjétek hát, hogy az evilági élet megtévesszen benneteket, és ne engedjétek, hogy a Megtévesztő (a Sátán) megtévesszen benneteket Allahhal kapcsolatban.
Bizony, a Sátán az ellenségetek, vegyétek hát őt az ellenségeteknek! Csak arra hívja a szövetségeseit, hogy a lángoló Tűz társai között legyenek.
Akik hitetlenek, azoknak szigorú büntetés jár, és akik hisznek és jótetteket cselekszenek, azoknak megbocsátás és hatalmas jutalom jár.
És az, akinek jónak lett feltüntetve a rossz cselekedete, úgy, hogy jónak tartja azt? És bizony, Allah a tévelygésbe engedi azt, akit Ő akar, és vezeti azt, akit Ő akar. Hát ne emészd el magad az értük való sajnálkozásban. Allah tudja, hogy mit tesznek.
És Allah az, Aki elküldi a szeleket, hogy felemeljék a felhőket, és a halott vidék fölé hajtjuk őket, és felélesztjük általa a földet a halála után. Ilyen lesz majd a Feltámadás is.
Aki dicsőségre vágyik, hát tudnia kell, hogy minden dicsőség Allahé. És Ő annak adja, akinek akarja, és nem szerezhető meg másként, csak a Neki való engedelmességgel. Hozzá emelkednek fel a jó szavak, és a jócselekedetek felemelik azt. De azoknak, akik gonoszságot terveznek, szigorú büntetés jár, és azoknak a terve semmibe fog menni.
És Allah teremtett benneteket porból, aztán egy csepp nedvből, aztán társakká tett benneteket. És egyetlen nő sem fogan vagy szül meg, csak az Ő tudtával. És egyetlen idős embernek sem adatik élet, és nem rövidíttetik meg az élete, csak úgy, hogy meg van írva egy feljegyzésben. Bizony, ez könnyű Allahnak.
És nem egyforma a két tenger. Az egyik friss és édes, és kellemes inni, és a másik sós és keserű. És mindkettőből friss húst esztek, és ékességetek vesztek ki belőle, amiket viseltek. És látod a hajókat, amint keresztülhaladnak rajta, hogy az Ő kegyét kereshessétek és hogy hálásak lehessetek.
Ő olvasztja be az éjszakát a nappalba, és a nappalt az éjszakába, és Ő rendelte alá a Napot és a Holdat, mindkettő kijelölt ideig fut. Ez Allah, a ti Uratok, Övé az uralom ezen a világon és a Túlvilágon is, minden létező dolog felett. Míg azok, akikhez Rajta kívül fohászkodtok, nem birtokolnak még annyit sem, mint a datolyamagon a rost.
Ha fohászkodtok hozzájuk, nem hallják a fohászotokat. És ha hallanák, akkor sem válaszolnának nektek. És a Feltámadás Napján tagadni fogják, hogy társítottátok őket Allah mellé. Senki nem tájékoztathat benneteket úgy, mint a mindent nagyon jól Ismerő.
Ti emberek! Ti vagytok azok, akiknek szüksége van Allahra. És Allah, Ő a Gazdag, a dicséret Birtokosa.
Ha úgy akarja, Ő eltöröl benneteket, és új teremtést hoz.
És ez nem nehéz Allahnak.
És egyetlen teherhordó sem viszi másnak a terhét. És ha egy súlyosan megterhelt hív, hogy vigye a terhét, semmit nem fog vinni abból, még akkor se, ha közeli rokon. És csak azokat figyelmeztetheted, akik félik Urukat láthatatlanul, és megtartják az imát. És aki megtisztítja magát, hát csak saját magáért tisztul meg. És Allahhoz van a visszatérés.
És a vak és a látó nem egyenlők,
sem a sötétség és a fény,
sem az árnyék és a forróság,
és az élők és a halottak sem egyenlők. Bizony, Allah annak adja meg a hallást, akinek akarja, és te nem érheted el, hogy halljanak azok, akik a sírokban vannak.
Te nem vagy más, csak figyelmeztető.
Bizony, elküldtünk téged az igazsággal, örömhírhozóként és figyelmeztetőként. És nem volt egyetlen nép sem, amely között ne járt volna egy figyelmeztető.
És ha meghazudtolnak téged, hát meghazudtoltak azok is, akik előttük voltak. A Küldötteik eljöttek hozzájuk nyilvánvaló bizonyítékokkal, és Írásokkal, és a fényt adó Könyvvel.
Aztán Én megragadtam azokat, akik hitetlenek voltak, és milyen volt az Én elutasításom!
Hát nem látod, hogy Allah vizet küld le az égből, és általa különböző színű gyümölcsöket hozunk elő? És a hegyekben sávok vannak, fehérek és vörösek, különböző árnyalatúak, és koromfekete sziklák.
És az emberek és a mozgó teremtmények és a jószágok is hasonlóképpen különböző színűek. Szolgái közül csak azok félik Allahot, akiknek tudásuk van. Bizony, Allah Mindenható, Megbocsátó.
Bizony, azok, akik olvassák Allah Könyvét, és megtartják az imát, és titokban és nyíltan költenek abból, amivel Mi elláttuk őket, olyan kereskedésben reménykedhetnek, ami soha nem megy veszendőbe.
Hogy Ő teljességében megadhassa nekik a jutalmukat, és még többet adjon nekik az Ő kegyelméből. Bizony, Ő Megbocsátó, értékeli a szolgái jótetteit.
És az, amit kinyilatkoztattunk neked a Könyvből, az az igazság, ami megerősíti azt, ami előtte volt. Bizony, Allah bensőségesen ismeri és látja szolgáit.
Aztán a Könyvet azoknak adtuk örökül, akiket kiválasztottunk szolgáink közül. És köztük van olyan, aki önmaga ellen vétkezik, és közöttük van olyan, aki középúton van, és közöttük van olyan, aki élen jár a jótettekben, Allah engedelmével. Ez a nagy kegy.
Éden kertjei, amelyekbe belépnek. Arany és gyöngy karkötőkkel ékesíttetnek majd ott, és a ruhájuk selyemből lesz.
És azt mondják: „Dicséret és hála Allahnak, Aki eltávolította tőlünk a szomorúságot! Bizony, Urunk Megbocsátó, értékeli szolgái cselekedeteit.
Aki az Ő kegye által az Örökkévaló Hajlékban telepített le minket. Sem fáradtság, sem kimerültség nem ér minket ott.”
És azoknak, akik hitetlenek, a Pokol tüze jár. Nem rendeltetett el nekik az, hogy meghalhassanak, és nem könnyíttetik nekik a büntetés. Így fizetünk meg minden hálátlannak.
És így kiáltanak fel benne: „Urunk! Vegyél ki minket, jótetteket fogunk cselekedni – mást, mint amit korábban cselekedtünk.” Hát nem adtunk nektek elég hosszú életet, hogy megemlékezhessen abban az, aki megemlékezik? És nem jött-e hozzátok figyelmeztető? Ízleljétek hát meg, mert a bűnösöknek  nincs segítőjük.
Bizony, Allah ismeri a láthatatlant az egekben és a földön. Ő a Tudója annak, ami a keblekben van.
Ő az, Aki örökösökké tett benneteket a földön. És aki hitetlen, hát őt terheli a hitetlensége. És a hitetlenek hitetlensége nem növeli őket semmiben Uruk szemében, csak az utálatosságban. És a hitetlenek hitetlensége nem növeli őket másban, csak a veszteségben.
Mondd: „Látjátok-e a társaitokat, akikhez Allahon kívül fohászkodtok?” Mutassátok meg nekem, hogy mit teremtettek ők a földből, vagy van-e részük az egekben! Vagy adtunk-e nekik egy Könyvet, hogy nyilvánvaló bizonyítékot követnének abból? Nem! A bűnösök nem ígérnek mást egymásnak, csak megtévesztést.
Bizony, Allah tartja fenn az egeket és a földet, nehogy megszűnjenek. És ha megszűnnének, senki nem tarthatná fenn őket Allah után. Bizony, Ő a Szelíd, a Megbocsátó.
És megesküsznek Allahra a legerősebb esküjükkel, hogyha eljönne hozzájuk egy figyelmeztető, akkor jobban követnék a vezetést, mint bármelyik nép. De amikor eljött hozzájuk egy figyelmeztető, nem növelte őket másban, csak az elutasításban.
A büszkeségükből fakadóan, és a gonosz cselszövéssel. De a gonosz cselszövés nem vesz körül mást, csak a saját kitervelőit. Hát vajon másra várnak, mint hogy az történjék velük, ami a korábbi népekkel is történt? De Allah eljárásában soha nem fogsz változást találni, és Allah eljárásnak nem fogod az átalakulását találni.
Hát nem utaztak a földön, és nem látták, milyen volt a vége azoknak, akik előttük voltak? És azok erősebbek voltak náluk a hatalmukat tekintve. De nincs senki az egekben és a földön, aki ellenállhatna Allahnak. Bizony, Ő a mindent Tudó, a Hatalmas.
És ha Allah megbüntetné az embereket azért, amit elkövettek, nem hagyna a hátán egyetlen mozgó teremtményt sem. De Ő haladékot ad nekik egy meghatározott ideig. És amikor eljön a kijelölt idejük, hát bizony, Allah látja a szolgáit.
Já Szín
A bölcs Koránra,
bizony, te a Küldöttek közül való vagy,
az egyenes úton.
A Mindenható, az Irgalmas kinyilatkoztatása,
hogy figyelmeztethess vele egy népet, akinek az ősapáit nem figyelmeztették, ezért óvatlanok.
Bizony, beigazolódott a szó a legtöbbjük ellen, és nem hisznek.
Bizony, vasgallért helyeztünk a nyakukra, és azok az állukig érnek, miközben a fejük felfelé néz.
És akadályt helyeztünk eléjük és akadályt mögéjük, és betakartuk őket, ezért nem látnak.
És mindegy nekik, hogy figyelmezteted őket, vagy nem figyelmezteted őket, nem fognak hinni.
Csak azt figyelmeztetheted, aki az Emlékeztetőt követi, és féli a Kegyelmest láthatatlanul. Neki add át a megbocsátás és a kegyes jutalom jó hírét!
Bizony, Mi adunk életet a halottaknak, és Mi jegyezzük fel, amit előreküldtek, és a lábnyomaikat.  És minden dolgot előszámláltunk egy nyilvánvaló Feljegyzésben.
És állítsd eléjük a példát a város lakóiról, amikor eljöttek hozzá a Küldöttek.
Amikor elküldtünk hozzájuk kettőt, de meghazudtolták őket, ezért Mi megerősítettük őket egy harmadikkal, és azt mondták: „Bizony, mi Küldöttek vagyunk hozzátok!”
Azt mondták: „Nem vagytok ti mások, csak hozzánk hasonló emberi lények, és nem küldött le a Kegyelmes semmit! Ti csak hazudtok.”
Azt mondták: „Urunk tudja, hogy bizony Küldöttek vagyunk hozzátok!
És nem vagyunk felelősek másért, csak a nyilvánvaló átadásért.”
Azt mondták: „Bizony, rossz előjelet látunk bennetek! Ha nem hagytok fel, bizony megkövezünk benneteket, és bizony, fájdalmas büntetés fog érni benneteket tőlünk!”
Azt mondták: „Az előjeleitek saját magatoknál vannak! Hát nem emlékeztek meg? Nem, bizony, ti olyanok vagytok, akik túllépik a határokat!”
És futva jött egy ember a város legtávolabbi részéről. Azt mondta: „Népem! Kövessétek a Küldötteket!
Kövessétek azokat, akik nem kérnek tőletek fizetségek, és vezetve vannak.
És miért ne szolgálnám azt, Aki megteremtett, és Akihez vissza fogtok térni?
Vajon más isteneket vegyek imádatom tárgyául Rajta kívül? Ha a Kegyelmes valami ártalmat akar nekem, a közbenjárásuk nem használ nekem semmit, és nem tudnak megmenteni.
Bizony, akkor nyilvánvaló tévelygésben lennék.
Bizony, én hiszek Uratokban, hallgassatok hát rám!”
Azt mondták: „Lépj be a Kertbe!” Azt mondta: „Ó, bárcsak tudná a népem,
hogy hogyan bocsátott meg nekem Uram, és helyezett engem a megtiszteltetésben részesültek közé!”
És nem küldtünk le a népére őutána seregeket az égből, és nem is küldünk le.
Nem volt más, csak egyetlen Kiáltás, és íme! Elpusztultak.
Jaj a szolgáknak! Nem jött el hozzájuk egyetlen Küldött sem úgy, hogy ne gúnyolták volna ki.
Hát nem látják, hogy hány nemzedéket pusztítottunk el előttük? Ők nem fognak visszatérni hozzájuk.
És bizony, mind együtt elénk lesznek hozatva.
És jel számukra a halott föld. Felélesztjük azt, és magokat hozunk elő belőle, és abból esznek.
És kerteket helyeztünk oda, datolyapálmából és szőlőből, és forrásokat fakasztottunk belőle,
hogy ehessenek a gyümölcséből. És nem az ő kezük hozta azt létre. Hát nem lesznek hálásak?
Magasztaltassék Ő, Aki párokban teremtett mindent, amit a föld terem, és belőlük magukból, és abból, amit nem ismernek.
És jel van számukra az éjszakában. Kihúzzuk belőle a nappalt, és íme! Sötétségben vannak.
És a Nap a neki kijelölt ideig fut. Ez a Mindenható, a mindent Tudó rendelése.
És a Hold: fázisokat jelöltünk ki neki, amíg úgy tér vissza, mint egy régi datolyaág.
És nem megengedett a Napnak, hogy megelőzze a Holdat, és az éjszaka sem előzheti meg a nappalt, hanem mindegyik a pályáján úszik.
És jel van nekik abban, hogy vittük a rokonaikat a megterhelt bárkán.
És Mi teremtettünk nekik ahhoz hasonlókat, amin utaznak.
És ha Mi úgy akarnánk, vízbe fullaszthatnánk őket, és nem lenne senki, aki válaszol a kiáltásukra, és nem lennének megmentve,
kivéve a Mi kegyelmünk által, és hogy élvezeteket kaphassanak egy ideig.
És amikor azt mondják nekik: „Féljétek azt, ami előttetek van, és ami mögöttetek van, hogy kegyelmet kaphassatok!”
És nem jön hozzájuk jel Uruk jelei közül, csak úgy, hogy elfordulnak attól.
És amikor azt mondják nekik: „Adakozzatok abból, amivel Allah ellátott benneteket!”, azok, akik hitetlenek, azt mondják azoknak, akik hívők: „Azt etessük, akit, ha Allah úgy akarta volna, Ő táplált volna? Bizony, nyilvánvaló tévelygésben vagytok!”
És azt mondják: „Mikor lesz ez az ígéret, ha igazak vagytok?”
Nem várnak mást, mint egyetlen Kiáltást, amely megragadja őket, amíg vitatkoznak.
Akkor nem tudnak majd végrendeletet tenni, és nem térhetnek vissza a népükhöz.
És a Harsona megfúvatik, és íme! A sírjaikból Urukhoz sietnek.
Azt mondják majd: „Jaj nekünk! Ki keltett fel minket az alvóhelyünkről? Ez az, amit a Kegyelmes ígért, és a Küldöttek igazat szóltak!”
Csak egyetlen Kiáltás lesz, és íme! Mind Elénk hozatnak.
És ezen a Napon egyetlen lélekkel sem lesznek igazságtalanok a legkevésbé sem, és nem kaptok fizetséget másért, csak azért, amit cselekedtetek.
Bizony, a Kert társai azon a Napon élvezetekkel lesznek elfoglalva,
ők és a házastársaik, árnyékokban lesznek, fekhelyeken heverve.
Gyümölcseik lesznek ott, és az övék lesz bármi, amit kérnek.
„Békesség!” a szó egy Irgalmas Úrtól.
De különüljetek el ezen a Napon, ti bűnösök!
Hát nem tettem nektek kötelezővé, Ádám fiai, hogy ne szolgáljátok a Sátánt! Bizony, ő nektek nyilvánvaló ellenségetek.
És hogy Engem szolgáljatok – ez az egyenes út!
És bizony, ő (a Sátán) nagy tömeget félrevezetett közületek. Hát nem használtátok az eszeteket?
Ez a Pokol, ami nektek ígértetett!
Égjetek abban ezen a Napon, mert hitetlenek voltatok.
Ezen a Napon Mi lepecsételjük a szájukat, és a kezük fog beszélni Hozzánk, és a lábuk fog tanúskodni arról, amit megkerestek.
És ha Mi úgy akartuk volna, eltörölhettük volna a szemüket,
És ha Mi úgy akartuk volna, átváltoztattuk volna őket a helyükön, hogy nem lennének képesek előre menni vagy visszatérni.
És azt, akinek hosszú életet adunk, visszafordítjuk a teremtésben. Hát nem gondolkodtok el?
És nem tanítottunk neki költészetet, és nem is illik az hozzá. Nem más ez, mint emlékeztető, és egy nyilvánvaló Korán,
hogy figyelmeztesse azt, aki él, és hogy beteljesedhessék a szó a hitetlenek ellen.
Hát nem látják, hogy Mi teremtettük nekik abból, amit a Mi kezeink hoztak létre, a jószágokat, és ők a tulajdonosaik.
És megszelídítettük azokat nekik, és egyeseket közülük lovagolnak, és egyesekből közülük esznek.
És van még belőlük más hasznuk, és italuk. Hát nem adnak hálát?
De ők isteneket vettek Allahon kívül, hogy talán megsegítik őket.
Nem képesek segíteni rajtuk, hanem seregként hozatnak elő.
Ne szomorítson hát el a beszédük. Bizony, Mi tudjuk, amit elrejtenek, és amit kinyilvánítanak.
Hát nem látja az ember, hogy egy csepp folyadékból teremtettük, és íme! Nyílt ellenszegülő.
Példákat állít nekünk, és elfeledkezik a saját teremtéséről. Azt mondja: „Ki fog életet adni a csontoknak, ha már elporladtak?”
Mondd: „Az fog életet adni nekik, aki először is létrehozta őket! És Ő minden teremtés Ismerője.”
Az, aki a zöld fából tüzet ad nektek, és íme! Abból gyújtotok tüzet.
Hát Ő, aki megteremtette az egeket és a földet, nem képes rá, hogy hasonlót teremtsen? De igen! Ő a Teremtő, a Tudó.
Az Ő parancsa, ha akar valamit, csak az, hogy azt mondja: „Legyél!”, és az lesz.
Magasztos hát Ő, Akinek a kezében minden dolog uralma van! És Hozzá fogtok visszatérni.
A sorokba felsorakozottakra,
és az erősen hajtókra,
és az Emlékeztetőt lehozókra!
Bizony, a ti Istenetek Egy,
az egek és a Föld Ura, és mindené, ami közöttük van, és a napkelték Ura.
Bizony, felékesítettük a legalsó eget a csillagok ékességével,
hogy megvédjük minden lázadó sátántól,
nem hallgatják a magasztos gyűlést, és megdobáltatnak minden oldalról,
elűzetve, és örökké tartó büntetés jár nekik.
Kivéve az, aki elragad valamit és őt vakítva égő láng követi.
És kérdezd meg őket: „Az ő teremtésük nehezebb-e, vagy azoké, akiket teremtettünk? Bizony, Mi ragadós agyagból teremtettük őket.
De nem, te csodálkozol, míg ők gúnyolódnak.
És amikor emlékeztetik őket, nem emlékeznek meg.
És amikor egy jelet látnak, gúnyolódnak rajta,
És azt mondják: „Nem más ez, mint nyilvánvaló varázslat!
Vajon mikor meghalunk, és por és csontok leszünk, fel leszünk támasztva?
És az ősapáink is?”
Mondd: „Igen, és meg lesztek alázva!”
És csak egyetlen Kiáltás lesz, és íme! Látni fognak.
És azt mondják majd: „Jaj nekünk! Ez a Megfizetés Napja!”
Ez az Ítélet Napja, amit tagadtatok!”
„Gyűjtsétek össze azokat, akik bűnösök voltak, és a társaikat, és amit imádtak…
Allahon kívül, és vezessétek őket a Pokoltűz útjára!
És állítsátok meg őket, bizony, kérdőre lesznek vonva.”
„Mi van veletek? Miért nem segítitek egymást?”
Nem! Azon a Napon alávetik majd magukat
És egymáshoz mennek majd, egymást kérdezve.
Azt mondják: „Bizony, ti hozzánk jöttetek jobbról.”
Azt mondják majd: „Nem, hanem ti nem voltatok hívők,
és nekünk nem volt hatalmunk felettetek! Nem! Ti tévelygők voltatok!
Beigazolódott hát ellenünk Urunk szava – bizony, megízleljük a büntetést!
És tévelygésbe vittünk benneteket – bizony, mi magunk is tévelygésben voltunk!”
Azon a Napon bizony részesek lesznek a büntetésben.
Bizony, így bánunk Mi a bűnösökkel.
Bizony, ők, amikor azt mondták nekik: „Nincs más isten, csak Allah!”, fennhéjázók voltak.
És azt mondják: „Hát hagyjuk el az isteneinket egy őrült költőért?”
Nem! Ő az igazsággal jött el, és megerősítette a Küldötteket.
Bizony, biztosan meg fogjátok ízlelni a fájdalmas büntetést,
és nem kaptok másért fizetséget, csak amit cselekedtetek!
Kivéve Allah őszinte szolgáit,
nekik meghatározott jutalom jár,
gyümölcsök, és megtiszteltetettek lesznek,
a Boldogság Kertjeiben,
egymással szembe néző fekhelyeken.
Egy pohár jár körbe közöttük, egy csörgedező forrásból,
fehér, ízletes az ivóknak,
nincs rossz hatása, és nem fognak megrészegülni tőle.
És szemérmes tekintetű, szép szemű társaik lesznek velük,
mintha jól őrzött gyöngyök lennének.
És egymáshoz mennek, kérdéseket téve fel egymásnak.
Egy beszélő azt mondja közülük: „Bizony, volt egy társam.
aki azt mondta: „Te tényleg azok közé tartozol, akik megerősítik azt,
hogy amikor meghalunk, és por és csontok leszünk, biztosan előhozatunk majd az Ítéletre?”
Azt mondja ez a társa, akiről beszélt: „Lenéztél-e?”
És lenéz, és látja őt a Pokoltűz közepén.
Azt mondja: „Allahra, bizony, csaknem tönkretettél engem!
Ha nem lett volna Uram kegyessége, bizonnyal azok közé tartoztam volna, akik előhozattak.”
„Hát nem fogunk meghalni,
kivéve az első halálunkat, és nem leszünk megbüntetve?”
Bizony, ez a hatalmas sikert!
Ilyenért cselekedjenek a cselekvők!
Ez a jobb vendéglátás, amit a Kert lakói kapnak, vagy a Zakkúm fa?
Bizony, próbatétellé tettük azt a hitetlenek számára.
Bizony, egy fa az, amely a Pokoltűz fenekén nő.
A gyümölcse olyan, mintha a sátánok feje lenne.
És bizony, ők  abból fognak enni, és azzal töltik meg a gyomrukat.
Aztán pedig forró víz keverékét kapják.
Aztán a Pokoltűzbe lesz a visszatérésük.
Bizony, atyáikat tévelygésben találták,
és nyomunkba igyekeztek.
És bizony, tévelygésbe mentek a legtöbben az előttük lévő népekből.
Annak ellenére, hogy figyelmeztetőket küldtünk közéjük.
És nézd, milyen volt azoknak a vége, akiket figyelmeztettek!
Kivéve Allah őszinte szolgáit.
És bizony, Noé Minket szólított, és a legjobb Válaszolók.
És megmentettük őt és a családját a hatalmas katasztrófából.
És az ő leszármazottait tettük a túlélőkké.
És meghagytuk neki a későbbi nemzedékek körében:
„Béke legyen Noéval a teremtmények között!”
Bizony, így jutalmazzuk Mi a jótevőket.
Bizony, ő a Mi hívő szolgáink közül való volt.
Aztán vízbe fullasztottuk a többieket.
És bizony, az ő útját követők közé tartozott Ábrahám.
Amikor ép szívvel jött Urához.
Amikor azt mondta az apjának és a népének: „Mit imádtok?
A hamisság – más istenek Allahon kívül – az, amit akartok?
Mit gondoltok akkor a Világok Uráról?”
Aztán a csillagokra pillantott,
és azt mondta: „Bizony, beteg vagyok!”
És ők hátat fordítottak neki.
És ő az isteneikhez fordult, és azt mondta: „Hát nem esztek?
Mi van veletek, hogy nem beszéltek?
Aztán ellenük fordult, rájuk sújtva a jobb kezével.
És közeledtek hozzá sietve:
Azt mondta nekik Ábrahám: „Azt imádjátok-e, amit ti magatok faragtok?
Pedig Allah teremtett benneteket, és azt is, amit csináltok?
Azt mondták: „Építsetek neki egy építményt, és dobjátok őt a lángoló tűzbe!”
És tervet akartak ellene, de Mi a legalantasabbakká tettük őket.
Bizony, Uramhoz megyek! Ő vezetni fog engem. Elhagyta bálványimádó népét, és a Mindenható Allah megelégedését keresve más földre vándorolt.
Uram! Adj nekem a jóravalók közül!”
És jó hírt mondtunk neki egy szelíd fiúról.
És amikor már elég idős volt ahhoz, hogy vele járjon, azt mondta: „Fiacskám! Bizony, láttam az álomban, hogy feláldozlak téged. Nézd, mit gondolsz erről!” Azt mondta: „Apácskám! Tedd, ami parancsoltatott neked. Ha Allah úgy akarja, türelmesnek találsz majd engem!”
És mikor mindketten alávetették magukat Allah parancsának, és Ábrahám a homlokára fektette őt,
Mi megszólítottuk őt: „Ábrahám!
Bizony, beteljesítetted az álmot!”
Bizony, ez nyilvánvaló próbatétel volt.
És kiváltottuk őt egy hatalmas áldozattal.
És meghagytuk neki a későbbi nemzedékek körében:
„Béke legyen Ábrahámmal!”
Bizony, így jutalmazzuk Mi a jótevőket.
Bizony, ő a Mi hívő szolgáink közül való volt.
És örömhírt adtunk neki Izsákról, prófétaként az igazak közül.
És megáldottuk őt Izsákkal. És a leszármazottaik közül egyesek jótevők, és egyesek nyilvánvalóan önmaguk ellen vétkeznek.
És bizony, kegyet árasztottuk Mózesre és Áronra.
És megmentettük őket és a népüket a hatalmas nehézségből.
És megsegítettük őket, hogy ők lettek a győztesek..
És a nyilvánvaló Könyvet adtuk nekik,
és az egyenes útra vezettük őket.
És meghagytuk nekik a későbbi nemzedékek körében:
„Béke legyen Mózessel és Áronnal!”
Bizony, így jutalmazzuk Mi a jótevőket.
Bizony, ők a Mi hívő szolgáink közül valók voltak.
És bizony, Illés a küldöttek közül való volt.
Amikor azt mondta a népének: „Hát nem félitek Allahot?
Bálhoz fohászkodtok, és elhagyjátok a legjobb Teremtőt,
Allahot! A ti Uratok, és az ősapáitok Ura!”
De azok meghazudtolták őt, ezért bizony előhozatnak majd a büntetésre,
kivéve Allah őszinte szolgáit,
És meghagytuk neki a későbbi nemzedékek körében:
„Béke legyen Illéssel!”
Bizony, így jutalmazzuk Mi a jótevőket.
Bizony, ő a Mi hívő szolgáink közül való volt.
És bizony, Lót a Küldöttek közül való volt.
Emlékezz, amikor megmentettük őt és a családját, mind együtt,
kivéve egy öregasszonyt, aki azok között volt, akik hátramaradtak.
Aztán elpusztítottuk a többieket.
És elmentek mellettük, utazásaitok során reggel,
és éjszaka. Hát nem használjátok az eszeteket?
És bizony, Jónás a Küldöttek közül való volt.
Emlékezz, amikor elmenekült a megterhelt hajón.
Aztán sorsot húztak, és ő lett a vesztes.
És a hal lenyelte őt, és jogosan illette őt a vád
És ha nem lett volna a magasztalók közül való,
bizony, a gyomrában maradt volna a Napig, amíg feltámasztatnak.
De mi a nyílt partra vetettük őt, és beteg volt,
és egy tökindát növesztettünk felette,
És százezerhez küldtük el őt, vagy még többhöz.
És hívők lettek, ezért élvezeteket adtunk nekik egy darabig.
Kérdezd hát meg őket: „Vajon Uradnak lányai vannak, míg nekik fiaik vannak?”
Vagy talán nőneműeknek teremtettük az angyalokat, és ők a tanúi voltak?
De nem! Bizony, a hazugságaik közül van az, amit mondanak:
„Allah gyermeket nemzett!” És bizony, hazugok ők!
Vajon Ő a lányokat választotta a fiak felett?
Mi van veletek? Hogyan ítéltek?
Hát nem emlékeztek meg?
Vagy van valami nyilvánvaló bizonyítékotok?
Akkor hozzátok elő a Könyveteket, ha igazak vagytok!
És rokonságot feltételeztek Közte és a dzsinnek között, de a dzsinnek jól tudják, hogy elő lesznek hozatva
Magasztos Allah az felett, amit ők állítanak!
Kivéve Allah őszinte szolgái.
Hát bizony, ti, és amit szolgáltok,
nem csábíthattok el közülük.
Kivéve, aki a Pokoltűzben rendeltetett égni.
„És nincs egy sem közülünk, akinek ne lenne ismert helye!
És bizony, sorokban állunk,
és bizony, Allahot magasztaljuk.
És bizony, azt mondták:
„Ha lenne emlékeztetőnk az előttünk valóktól,
bizonyosan mi lettünk volna Allah kiválasztott szolgái!”
De nem hittek benne, ezért hamarosan meg fogják tudni.
És bizony, a Mi szavunk korábban szolgáinknak, a Küldötteknek adatott,
Bizony, ők lettek a győztesek.
És bizony, a Mi seregeink lesznek azok, akik felülkerekednek.
Fordulj hát el tőlük egy ideig!
És figyeld őket, mert hamarosan meg fogják látni.
Hát a büntetésünket akarják siettetni?
De amikor leereszkedik az udvarukra, milyen rossz reggele lesz azoknak, akiket figyelmeztettek!
Fordulj hát el tőlük egy ideig!
És figyeld őket, mert hamarosan meg fogják látni.
Magasztos Urad, a Dicsőség Ura, afelett, amit társítanak!
És béke legyen a Küldöttekkel,
és dicséret és hála Allahnak, a Világok Urának!
Szad. Az emlékeztetővel teli Koránra!
De, nem, azok, akik hitetlenek, öndicsőítésben és ellenségességben vannak.
Hány nemzedéket pusztítottunk el előttük! És felkiáltottak, amikor nem volt már idő a menekülésre.
És csodálkoznak, hogy eljött hozzájuk egy figyelmeztető saját maguk közül. A hitetlenek azt mondják: „Ez egy hazug varázsló.
Az isteneket egyetlen istenné tette? Bizony, ez különös dolog!”
És a vezetőik továbbmentek, azt mondva: „Folytassátok, legyetek türelmesek az isteneitekben! Bizony, ez egy szándékos dolog!
Nem hallottunk erről az utolsó vallásban! Nem más ez, csak kitaláció.
Az üzenet neki küldetett le, valamennyiünk közül?” De nem! Kétségben vannak az Én üzenetemmel kapcsolatban. De nem! Még nem ízlelték meg az Én büntetésemet.
Vagy talán náluk vannak Adományozó, Mindenható Urad kincsestárai?
Vagy talán övék az egek és a föld uralma, és mindené, ami közöttük van? Akkor menjenek fel valamilyen módon.
Legyőzött seregek lesznek, a szövetségesek között.
Noé népe, és Ád, és Fáraó, a karók birtokosa is tagadott előttük.
És Thamúd, és Lót népe, és az erdő társai. Ők voltak a szövetségesek.
Mindegyikük tagadta a Küldötteket, így beigazolódott ellenük az Én büntetésem, hogy kiérdemelték a büntetést.
És ezek nem várnak másra, csak egyetlen kiáltásra, nem lesz benne késlekedés.
És azt mondják a hitetlenek: „Urunk! Siettesd nekünk a részünket az Elszámolás Napja előtt!”
Légy türelmes azzal kapcsolatban, amit mondanak, és emlékezz a szolgánkra, Dávidra, az erő birtokosára! Bizony, ő mindig Allahhoz fordult.
Bizony, alárendeltük a hegyeket vele Allah magasztalásában este és napkeltekor.
És a madarak összegyűlve, mind vele fordultak.
És Mi megerősítettük a királyságát, és bölcsességet és döntő beszédet adtunk neki.
És eljött-e hozzád a két peres fél híre, amikor bemásztak a fülke falán?
Amikor bementek Dávidhoz, és ő megijedt tőlük. Azt mondták: „Ne félj! Mi két pereskedő vagyunk, akik közül az egyik igazságtalan volt a másikkal, ítélj hát közöttünk igazsággal! És ne bánj velünk igazságtalanul, és vezess minket a helyes útra!”
Bizony, ez az én testvérem, van neki kilencvenkilenc anyajuha, és nekem csak egyetlen anyajuhom van. És ő azt mondta: „Bízd rám azt!”, és legyőzött engem beszédben.”
Azt mondta Dávid: „Természetesen igazságtalan volt veled, mikor a te anyajuhodat követelte az ő anyajuhain felül. És bizony, sokan a partnerek közül igazságtalanok egymással, kivéve azok, akik hisznek, és jótetteket cselekszenek, és ők kevesen vannak!” És Dávid észrevette, hogy próbára tettük őt, és Ura bocsánatát kérte, és földre vetette magát, meghajolva és bűnbánóan.
És megbocsátottuk neki azt. És bizony, közelsége volt Hozzánk, és jó helye a visszatérésre.
„Dávid! Bizony, helytartóvá tettünk téged a földön, ítélj hát az emberek között igazsággal, és ne kövesd a saját vágyaidat, mert az félre fog vezetni téged Allah útjáról. Bizony, azok, aki letévelyednek Allah útjáról, nekik súlyos büntetés ját azért, mert elfelejtették az Elszámolás Napját.”
És nem teremtettük az egeket és a földet és mindazt, ami köztük van, hiába. Ez azoknak a feltételezése, akik hitetlenek. Jaj hát azoknak, akik hitetlenek, a Tűz miatt!
Vagy vajon úgy bánjunk azokkal, akik hisznek, és jótetteket cselekszenek, mint azokkal, akik romlást terjesztenek a földön? Vagy úgy bánjunk az istenfélőkkel, mint a rosszakkal?
Áldott könyv ez, amelyet neked leküldtünk, hogy elgondolkodhass az ájáin, és hogy emlékeztetve legyenek azok, akik értenek.
És Dávidnak megadtuk Salamont örökösként, milyen kitűnő szolga! Bizony, ő mindig Allahhoz fordult.
Amikor délután bemutatták neki a kitűnő, gyors lovakat.
És azt mondta: „Bizony, előnyben részesítettem a jó dolgok szeretetét az Uramról való megemlékezés helyett, amíg elbújt a fátylába!
Hozzátok vissza őket nekem!” És elkezdte végigfuttatni a lábukon és a nyakukon.
És bizony, próbára tettük Salamont, és egy testet helyeztünk a trónjára. Aztán ő Allahhoz fordult.
Azt mondta: „Uram! Bocsáss meg nekem, és adj nekem olyan királyságot, amilyen nem lesz utánam senkinek! Bizony, te vagy az, Aki ad!”
És alárendeltük neki a szelet, hogy gyengéden fújjon a parancsára, ahová parancsolta,
és a sátánokat, miden építőt, és búvárt,
és másokat leláncolva.
Allah azt mondta: „Ez a Mi ajándékunk, adj hát vagy tartsd vissza, elszámolás nélkül!”
És bizony, közelsége volt Hozzánk, és jó helye a visszatérésre.
És emlékezz a szolgánkra, Jóbra! Amikor Urához kiáltott: „Bizony, a Sátán nehézséggel és szenvedéssel érintett engem!”
„Dobbants a lábaddal, ez víz a fürdésre, lehűlésre és ivásra.”
És visszaadtuk a családját, és még egyszer annyit velük együtt, kegyelemként Tőlünk, és emlékeztetőként azoknak, akik értenek.
„És vegyél egy csokor füvet a kezedbe, és üss vele, és ne szegd meg az esküdet!” Bizony, türelmesnek találtuk őt, milyen kitűnő szolga! Bizony, mindig Allahhoz fordult.
És emlékezz a szolgáinkra, Ábrahámra, Izsákra és Jóbra, az erő és látás birtokosaira!
Bizony, kiválasztottuk őket azzal, hogy megadtuk nekik a Hajlék emlékezetét.
És bizony, Előttünk ők a kiválasztottak, a legjobbak.
És emlékezz Iszmailra, Éliásra, és Dhul Kiflre – mind a legjobbak között vannak.
Emlékeztető ez. És bizony, az istenfélőknek jó helyük lesz a visszatérésre,
az Éden Kertjei, amelyek kapui megnyílnak előttük.
Abban pihenve, bőséges gyümölcsöket és italt fognak ott kérni,
és azonos korú, szemérmes tekintetű társaik lesznek velük.
Ez az, ami nektek ígértetik az Elszámolás Napjára!
Bizony, ez a Mi ellátásunk, ami soha nem merül ki.
Ez így van! És bizony, a tévelygőknek lesz a visszatérésük legrosszabb:
a Pokol, abban fognak égni, és nyomorúságos lakhely az.
Így van! Ízleljék hát meg, forró víz, és genny.
És más, ehhez hasonló.
Ez a csapat veletek lép be a Pokolba! Nincs szíves fogadtatás számukra. Bizony, a Tűzben fognak égni.
Azt fogják mondani nekik: „Nem! Ti – nektek nincs szíves fogadtatás! Ti hoztátok ezt ránk. Milyen gonosz nyugvóhely!”
Azt mondják: „Urunk! Aki ezt ránk hozta, annak növeld kétszeresére a büntetését a Tűzben!”
És azt mondják: „Miért nem látunk olyan embereket, akiket mi korábban a legrosszabbak közé számítottuk?
Gúny tárgyává tettük őket? Vagy elkerülte őket a tekintetünk?”
Bizony, ez az igazság – a Tűz népének vitatkozása.
Mondd: „Én csak figyelmeztető vagyok. És nincs más isten, csak Allah, az Egyetlen, az Ellenállhatatlan!
Az egek és a föld Ura, és mindené, ami közöttük van, a Mindenható, a Megbocsátó.”
Mondd: „Ez a Korán a hatalmas hír,
amitől elfordultok!
Nem volt tudásom a magasztos vezetőkről, amikor vitáztak.
Csak kinyilatkoztatott nekem, hogy nem vagyok más, mint nyilvánvaló figyelmeztető.
Amikor Urad azt mondta az angyaloknak: „Bizony, emberi lényt fogok teremteni agyagból,
és amikor megformáltam őt, és beléleheltem a lelkemből, akkor vessétek le magatokat előtte, leborulva!”
És az angyalok leborultak, mind együtt.
Kivéve Iblísz: ő fennhéjázó volt, és a hitetlenek közül való lett.
Azt mondta: „Iblísz! Mi akadályozott meg abban, hogy leborulj az előtt, akit a saját kezemmel teremtettem? Fennhéjázó vagy, vagy túlzottan büszke?”
Azt mondta: „Én jobb vagyok, mint ő. Engem tűzből teremtettél, őt pedig agyagból.”
Azt mondta: „Akkor menjél ki belőle, mert bizony, átkozott vagy!
És bizony, az átkom van rajtad az Ítélet Napjáig!”
Azt mondta: „Uram! Adj hát nekem haladékot a Napig, amíg feltámasztatnak!”
Azt mondta: „Akkor bizony, azok közé tartozol, akiknek haladék adatott,
a Napig, aminek az ideje jól ismert Allah előtt.
Azt mondta: „A hatalmadra! Félrevezetem az embereket valamennyiüket,
kivéve a kiválasztott szolgáidat közülük!
Azt mondta: „Ez az igazság, és Én az igazságot mondom:
bizony, meg fogom tölteni a Poklot veled és azokkal közülük, akik téged követnek, mind együtt!”
Mondd: „Nem kérek semmi fizetséget tőletek ezért, és nem vagyok a színlelők közül való!
Nem más ez, mint emlékeztető a Világoknak.
És bizony, meg fogjátok tudni a hírét egy idő után!
A Könyv leküldése Allahtól van, a Mindenhatótól, a Bölcstől.
Bizony, igazsággal küldtük le neked a Könyvet, szolgáld hát Allahot, kizárólagos hittel Neki szentelve a vallást.
Bizony, Allahé a kizárólagos, tiszta vallás. És azok, akik védelmezőket választanak Rajta kívül, azt mondják: „Csak azért imádjuk őket, hogy közelebb vigyenek minket Allahhoz!” Bizony, Allah ítélkezni fog közöttük azzal kapcsolatban, amiben különböznek. És Allah nem vezeti azt, aki hazug, hitetlen.
Ha Allah fiat akart volna magához venni, azt választhatott volna, akit csak akar, abból, amit teremtett. Magasztaltassék Ő! Ő Allah, az Egyetlen, az Ellenállhatatlan.
Ő teremtette az egeket és a földet igazsággal. Ő teríti az éjszakát a nappalra, és ő teríti a nappalt az éjszakára. Ő rendelte alá a Napot és a Holdat, mindegyik kijelölt ideig fut. Bizony, Ő a Mindenható, a Megbocsátó.
Ő teremtett benneteket egyetlen lélekből, aztán létrehozta belőle a társát. És a jószágokból nyolc fajtát küldött le nektek. Ő teremt meg benneteket az anyáitok méhében, teremtéssel teremtés után, háromszoros sötétségben. Ez Allah, a ti Uratok, Övé az uralom! Nincs más isten, csak Ő, hogyan fordulhattok hát el?
Ha nem hisztek, hát bizony, Allah nincs rátok szorulva. És Ő nem szereti a hálátlanságot a szolgáiban. Ám ha hálásak vagytok, azt megelégedéssel fogadja tőletek. És egyetlen teherhordó sem hordozhatja másnak a terhét. Aztán Uratokhoz van a visszatérésetek, és Ő tájékoztatni fog benneteket arról, amit cselekedtetek. Bizony, Ő a Tudója annak, hogy mi van a keblekben.
És amikor nehézség éri az embert, Ő Urát szólítja, hozzá fordulva, aztán amikor Ő kegyeket ad neki Tőle magától, elfelejti azt, ami miatt korábban fohászkodott Hozzá, és társakat állít Allah mellé, hogy félrevessen az Ő útjáról. Mond: „Érezzétek jól magatokat a hitetlenségetekben egy ideig! Bizony, ti a Tűz társai közé tartoztok.”
Vajon az, aki elkötelezetten engedelmes, az éjszaka óráiban leborulva és állva, félve a Túlvilágot, és remélve Ura kegyelmét? Mondd: „Vajon egyenlők-e azok, akik tudnak, azokkal, akik nem tudnak?” Csak azok emlékeznek meg, akik értenek.
Mondd: „Ti szolgáim, akik hisztek! Féljétek Uratokat! Azoknak, akik jót cselekszenek ezen a világon, jó jár majd az Ítélet Napján és a Túlvilágon. És Allah földje tágas! Csak a türelmesek kapják meg a fizetségüket teljes egészében, elszámolás nélkül.
Mondd: „Bizony, az parancsoltatott nekem, hogy szolgáljam Allahot, kizárólagos hittel Neki szentelve a vallást,
és az parancsoltatott nekem, hogy az első legyek a muszlimok közül.”
Mondd: „Bizony, ha nem engedelmeskedem Uramnak, félem egy hatalmas Nap büntetését!”
Mondd: „Allahot szolgálom, kizárólagos hittel Neki szentelve a vallásomat.
Szolgáljátok hát Rajta kívül azt, akit akartok!” Mondd: „Az igazi vesztesek azok, akik elveszítik saját magukat és a családjukat a Feltámadás Napján! Hát nem ez a nyilvánvaló veszteség?”
Tűzből való árnyékok lesznek felettük és alattuk. Ezzel kelt félelmet Allah a szolgáiban! Féljetek hát Engem, szolgáim!
És azok, akik elkerülik a hamis istenségeket, nehogy őket imádják, és Allahhoz fordulnak, nekik jó hír van! Mondj hát jó híreket a szolgáimnak,
akik hallgatnak a Szóra, Allah szavára, parancsára, és követik a legjobbat abból, ők azok, akiket Allah vezetett, és ők azok, akik értenek.
Vajon az, akire beigazolódott a büntetés szava? Talán meg tudod menteni azokat, akik a Tűzben vannak?
De azok, akik félik Urukat, nekik még több hajlék jár, melyek felett további hajlékok lesznek, amelyek alatt folyók folynak. Allah ígérete ez, és Allah nem szegi meg az ígéretét.
Hát nem látod, hogy Allah vizet küld le az égből, és forrásokként fakasztja őket a földön, és különböző színű terméseket sarjasztunk általa, aztán megfakulnak, és látod, hogy elsárgulnak, aztán törmelékké teszi őket? Bizony, ebben emlékeztető van azoknak, akik értenek.
Hát az, akinek a kebelét Allah kitárta az Iszlámra, hogy Urától való fényt követ? Jaj hát azoknak, akiknek a szíve megkeményedett az Allahról való megemlékezéssel szemben! Ők azok, akik nyilvánvaló tévelygésben vannak.
Allah leküldte a legszebb beszédet, egy hasonló Könyvet, amely gyakran ismételt. Akik félik Urukat, azoknak a bőre megremeg tőle, amikor a Koránt hallgatják, és a szívük megnyugszik az Allahra való emlékezésben. Ez Allah vezetése, amellyel vezeti azt, akit akar. És akit Allah tévelygésbe enged, annak nincs vezetője.
Vajon az, aki az arcával fogja fel a legrosszabb büntetést a Feltámadás Napján? És azt mondják majd a bűnösöknek: „Ízleljétek meg, amit megkerestetek!”
Akik előttük voltak, meghazudtoltak, ezért eljött hozzájuk a büntetés onnan, ahonnan nem várták.
És Allah megízleltette velük a megaláztatást az evilági életben, és bizony a Túlvilág büntetése nagyobb, bárcsak tudnák!
És bizony, ebben a Koránban mindenféle hasonlatot állítunk az embereknek, hogy megemlékezhessenek.
Arab Korán ez, ferdeség nélkül, hogy istenfélők lehessenek.
Allah hasonlatot állít: egy ember, aki egymással vitázó társak tulajdona, és egy másik, aki kizárólag egy ember tulajdona – vajon egyenlők-e összehasonlítva? Dicsőség és hála Allahnak! De nem, a legtöbben közülük nem tudják.
Bizony, meg fogsz halni, és bizony, ők is meg fognak halni.
Aztán bizony a Feltámadás Napján Uratok előtt fogtok vitatkozni.
Ki tehetne nagyobb rosszat, mint az, aki hazudik Allah ellen, és tagadja az igazságot, amikor eljön hozzá? Hát nincs-e lakhelye a Pokolban a hitetleneknek?
És az, aki elhozta az igazságot, és akik hittek benne – ők azok, akik istenfélők.
Uruknál meglesz mindenük, amit csak akarnak. Ez a jótevők fizetsége,
hogy Allah eltávolíthassa tőlük a legrosszabbat, amit tettek, és megadja nekik a jutalmukat a legjobbért, amit tettek.
Hát nem elegendő Allah az Ő szolgájának? És mégis azokkal próbálnak fenyegetni, akik Rajta kívül vannak! És akit Allah tévelygésbe enged, annak nincs vezetője.
És akit Allah vezet, azt nincs, aki tévelygésbe vigye. Hát nem Allah a Mindenható, a bosszú Birtokosa?
És ha megkérdezed őket, hogy ki teremtette az egeket és a földet, biztosan azt fogják mondani: „Allah!” Mondd: „Akkor elgondolkodtatok-e azon, amit Allahon kívül imádtok? Ha Allah ártalmat akarna nekem, vannak-e eltávolítói a Tőle való ártalomnak? Vagy ha kegyelmet akarna nekem, vannak-e visszatartói az Ő kegyelmének? Mondd: „Elegendő Allah nekem, Rá hagyatkozzanak a hagyatkozók!”
Mondd: „Népem! Cselekedjetek a helyzetetek szerint. Bizony, én is cselekszem. És hamarosan meg fogjátok tudni,
Hogy kire jön el a büntetés, ami megalázza, és kire ereszkedik le az örökké tartó büntetés!”
Bizony, leküldtük neked a Könyvet, az emberiségnek, igazsággal. És aki vezetve van, az a saját lelkéért van, és aki tévelygésbe megy, az csak a saját lelke ellenében megy tévelygésbe. És te nem vagy az ő ügyeik rendezője.
Allah veszi el a lelkeket a haláluk idején, és akik nem haltak meg, azokét elveszi, mikor alszanak. Bizony, ebben jelek vannak a népnek, amely elgondolkodik.
Vagy talán közbenjárókat választottak Allahon kívül? Mondd: „Még akkor is, ha azoknak nincs semmijük, és nem is értenek?”
Mondd: „Allahé minden közbenjárás! Övé az egek és a föld királysága. Aztán Hozzá lesztek visszavitetve.”
És amikor Allahot egyedül említik, azoknak a szíve, akik nem hisznek a Túlvilágban, ellenkezéssel telve húzódik vissza, és amikor azokat említik, akik Rajta kívül vannak, íme! Örvendeznek.
Mondd: „Allah! Az egek és a föld Teremtője, a láthatatlan és a kinyilvánított dolgok Tudója, Te fogsz ítélni a szolgáid között abban, amiben különböztek!”
És ha a bűnösöké lenne minden, ami a földön van, és még egyszer annyi, hogy kiváltsák magukat azzal a Feltámadás Napja büntetésének gonoszából. És meg fog nyilvánulni nekik Allahtól az, amit nem vettek számításba.
És megjelenik nekik a gonosza annak, amit cselekedtek, és körülveszi őket az, amin korábban gúnyolódtak.
És amikor nehézség éri az embert, Hozzánk fohászkodik, aztán, mikor Tőlünk való kegyet adunk neki, azt mondja: „Ez csak a tudás miatt adatott nekem!” De nem! Ez próbatétel, de a legtöbben közülük nem tudják.
Bizony, ezt mondták azok, akik előttük voltak, de nem használt nekik az, amit kerestek.
Aztán lesújtott rájuk a rossza, annak, amit kerestek. És akik ezek közül bűnt követtek el, azokra is le fog sújtani a rossza annak, amit kerestek, és nem fognak tudni elmenekülni.
Hát nem tudják, hogy Allah kibővíti az ellátást annak, akinek akarja, és leszűkíti? Bizony, ebben jelek vannak a népnek, amely hisz.
Mondd: „Szolgáim, akik igazságtalanok voltatok saját magatokkal szemben! Ne mondjatok le Allah kegyelméről. Bizony, Allah megbocsát minden bűnt. Bizony, Ő Megbocsátó, Irgalmas.”
És forduljatok Uratokhoz, és vessétek alá magatokat Neki, mielőtt eljön hozzátok a büntetés! Akkor már nem lesztek megsegítve.
És kövessétek a legjobbat abból, ami leküldetett nektek Uratoktól, mielőtt eljönne hozzátok a büntetés hirtelen, mikor nem is várjátok,
nehogy egy lélek is azt mondja: „Jaj, mennyire bánom azt, amit elhanyagoltam Allahhal kapcsolatban, és hogy a gúnyolódók között voltam!”
Vagy nehogy azt mondja: „Bárcsak Allah vezetett volna, akkor az istenfélők között lettem volna!”
Vagy nehogy azt mondja, amikor látja a büntetést: „Bárcsak lenne még egy esélyem, akkor a jót cselekvők között lehetnék!”
Azt válaszolják majd nekik: „Nem! Bizony, eljöttek hozzátok az Én ájáim, de ti meghazudtoltátok azokat, és fennhéjázók voltatok, és a hitetlenek közé tartoztatok!”
És a Feltámadás Napján látni fogod azokat, akik hazudtak Allahról, az arcuk meg lesz feketedve. Hát nincs-e a Pokolban hajléka a fennhéjázóknak?
És Allah megmenti azokat, akik istenfélők voltak, a sikerük helyére. Semmi rossz nem fogja érni őket, és nem fognak szomorkodni.
Allah minden dolog Teremtője, és Ő minden dolog Rendezője.
Övéi az egek és a föld kulcsai. És akik nem hisznek Allah ájáiban, ők a vesztesek.
Mondd: „Vajon azt parancsoljátok nekem, hogy Allahon kívül mást szolgáljak, ti tudatlanok?”
És bizony, ki lett nyilatkoztatva neked, és azoknak, akik előtted voltak, hogy ha társítasz, a cselekedeteid bizony hiábavalóak lesznek, és bizonnyal a vesztesek között leszel.
De nem! Allahot szolgáld, és legyél a hálásak közül való!
És nem mérték fel Allahot a valódi mértéke szerint. És a föld teljesen az Ő szorításában lesz a Feltámadás Napján, és az egek össze lesznek hajtva az Ő jobb kezében. Magasztaltassék Ő! És messze felette áll annak, amit társítanak!
És megfúvatik a harsona, és holtan esik össze mindenki, aki az egekben és a földön van, kivéve, akit Allah akar. Aztán megfúvatik másodszor is, és íme! Állnak és várnak.
És a föld ragyogni fog Ura fényével, és a Könyv a helyére helyeztetik, és a próféták és a tanúk előhozatnak. És igazsággal lesz majd ítélve közöttük, és nem lesznek velük igazságtalanok.
És minden lélek teljességében megkapja a fizetségét azért, amit cselekedett. És Ő a Tudója annak, amit cselekszenek.
És azokat, akik hitetlenek, csoportokban hajtják a Pokolba, amíg, mikor elérik, a kapui megnyittatnak, és az őrzői azt mondják nekik: „Hát nem jöttek hozzátok Küldöttek saját magatok közül, akik Uratok ájáit olvasták nektek, és figyelmeztettek benneteket ennek a napotoknak a találkozására?” Azt mondják majd: „De bizony, de a büntetés szava beigazolódott a hitetlenek ellen!”
Azt mondják majd nekik a Pokol őrei: „Lépjetek be a Pokol kapuján, hogy benne lakozzatok örökké! És nyomorúságos a fennhéjázók hajléka!”
És azokat, akik félték Urukat, a Kerthez kísérik csoportokban, amíg, amikor elérik, a kapui megnyittatnak, és az őrizői azt mondják nekik: „Béke legyen veletek! Jól cselekedtetek, lépjetek hát be, hogy benne lakozzatok örökké!”
És azt mondják majd: „Dicsőség és hála Allahnak, Aki beteljesítette nekünk az ígéretét, és örökül adta nekünk a földet. Letelepedhetünk a Kertben, ahol csak akarunk. Milyen kitűnő a jót cselekvők jutalma!”
És látni fogod az angyalokat, ahogy körülveszik a Trónt, Uruk dicséretét magasztalva. És igazsággal lesz ítélve közöttük, és azt fogják mondani: „A dicséret és hála Allahot illeti, a Világok Urát!”
Há Mím.
A Könyv leküldése Allahtól van, a Mindenhatótól, a Bölcstől.
A bűnök Megbocsátója, és a bűnbánat Elfogadója, a szigorú a büntetésben, a bőség Birtokosa. Nincs más isten, csak Ő! Hozzá van a visszatérés.
Nem vitázik más Allah ájáival kapcsolatban, csak azok, akik hitetlenek, ne tévesszen hát meg az, hogy szabadon mozognak a földön.
Noé népe tagadott előttük, és a csapatok utánuk, és minden nép terveket szőtt a Küldötte ellen, hogy megragadják őt, és hamissággal vitáztak, hogy azzal cáfolják az igazságot. Ezért megragadtam őket – és milyen volt az Én büntetésem!
És így igazolódott be Urad szava azok, ellen, akik hitetlenek: hogy ők a Tűz társai.
Azok, akik a Trónt hordozzák, és akik körülötte vannak Uruk dicsőségét magasztalják, és hisznek Benne, és bocsánatot kérnek azok számára, akik hisznek: „Urunk! Te minden dolgot felölelsz kegyelmeddel és tudásoddal, bocsáss hát meg azoknak, akik bűnbánatot gyakorolnak, és a Te utadat követik, és mentsd meg őket a Pokoltűz büntetésétől!
Urunk! Bocsásd be őket az Éden kertjeibe, amit nekik ígértél, és mindenkit, aki jóravaló volt az apáik, házastársaik és leszármazottaik közül. Bizony, Te vagy a Mindenható, a Bölcs.
És védelmezd meg őket a rossztettektől! És akit Te megvédelmezel a rossztettektől azon a Napon, hát bizony, arra a kegyelmedet árasztottad. És ez a hatalmas siker!”
Bizony, akik hitetlenek, azokat így szólítják meg: „Allah gyűlölete irántatok, amikor a hitre hívtak benneteket, és ti nem hittetek, nagyobb, mint a ti gyűlöletetek saját magatok iránt!
Azt mondják: „Urunk! Kétszer adtál halált nekünk, és kétszer adtál életet nekünk, és bevalljuk a bűneinket. Van-e hát valami kiút?
„Ez azért van, mert amikor egyedül Allahhoz fohászkodtak, ti hitetlenek voltatok, de amikor másokat társítottak mellé, hittetek. És a büntetés Allahnál van, a Magasztosnál, a Nagynál.”
Ő az, Aki megmutatja nektek a jeleit, és ellátást küld le nektek az égből. De nem emlékezik más, csak azok, akik Allahhoz fordulnak.
Fohászkodjatok hát Allahhoz, kizárólagos, őszinte hittel Neki szentelve a vallást, még ha a hitetleneknek nem is tetszik ez.
A legmagasabb rangok Birtokosa, a Trón Ura. Elküldi a Lelket az Ő parancsával ahhoz, akihez akarja a szolgái közül, hogy figyelmeztessen a Találkozás Napjával kapcsolatban.
A Napon, amikor előjönnek, semmi sincs rejtve velük kapcsolatban Allah elől. Kié az uralom ezen a Napon? Allahé, az Egyetlené, az Ellenállhatatlané.
Ezen a Napon minden lélek azért kap fizetséget, amit megkeresett. Nincs ma igazságtalanság! Bizony, Allah gyors az elszámolásban.
És figyelmeztesd őket a Közeledő Nappal kapcsolatban, amikor a szívek a torkokban lesznek, fullasztva. A bűnösöknek nem lesz barátjuk, sem közbenjárójuk, akinek bárki engedélyt adna.
Ő ismeri a szemek megtévedését, és ami a keblek rejtenek.
És Allah igazsággal ítél, míg azok, akikhez Allahon kívül fohászkodnak, nem ítélnek semmivel. Bizony, Allah, Ő a mindent Halló, mindent Látó.
Hát nem utaztak a földön, és figyelték meg, milyen volt a vége azoknak, akik előttük voltak? Erősebbek voltak náluk erejüket tekintve, és mélyebb nyomokat hagytak a földön, de Allah megragadta őket a bűneikért, és nem volt senki, aki megvédelmezhette volna őket Allahtól.
Azért volt ez, mert a Küldötteik eljöttek hozzájuk nyilvánvaló bizonyítékokkal, de ők hitetlenek voltak, ezért Allah megragadta őket. Bizony, Ő az Erős, a szigorú a büntetésben.
És bizony, elküldtük Mózest a jeleinkkel, és nyilvánvaló bizonyítékkal,
Fáraóhoz és Hámánhoz, és Kóréhoz, de ők azt mondták: „Hazug varázsló!”
Aztán, amikor elhozta nekik a Tőlünk való igazságot, azt mondták: „Öljétek meg a fiait azoknak, akik vele együtt hisznek, és kíméljétek meg az asszonyaikat!” De a hitetlenek cselszövése nem más, mint tévelygés.
Fáraó azt mondta: „Hagyjátok, hogy megöljem Mózest, és hadd fohászkodjon Urához. Bizony, félek, hogy megváltoztatja a vallásotokat, vagy romlást hoz el a földre!”
És Mózes azt mondta: „Bizony, az én Uramnál és a te Uratoknál keresek menedéket minden fennhéjázótól, aki nem hisz az Elszámolás Napjában!”
És egy hívő férfi Fáraó családjából, aki elrejtette a hitét, azt mondta: „Meg akartok ölni egy embert azért, mert azt mondja: „Az én Uram Allah”, és nyilvánvaló bizonyítékokkal jött hozzátok Uratoktól? Ha hazug, hát rajta van a hazugsága, és ha igaz, akkor le fog sújtani rátok valami abból, amivel fenyeget! Bizony, Allah nem vezeti azt, aki mértéktelen, hazug!
Népem! Ma a tietek a királyság, dominánsak vagytok a földön, de ki fog megsegíteni minket Allah büntetésével szemben, ha eljön hozzánk?” Fáraó azt mondta: „Nem mutatok mást nektek, csak amit én látok, és nem vezetlek, csak a helyes útra!
És az, aki hitt, azt mondta: „Népem! Bizony, féltelek benneteket valami olyasmitől, mint a csapatok napja!
Mint Noé népének nehézsége, és Ádé és Thamúdé, és azoké, akik utánuk voltak! És Allah nem akar igazságtalanságot a szolgáinak.
És népem! Bizony, féltelek benneteket a Kiáltás Napjától!
A Nap, amikor menekülve fordultok meg, nem lesz védelmezőtök Allahtól. És akit Allah tévelygésbe enged, annak nincs vezetője.
És bizony, József eljött hozzátok korábban nyilvánvaló bizonyítékokkal, de kétségben maradtatok azzal kapcsolatban, amit nektek hozott, amíg, mikor meghalt, azt mondtátok: „Allah nem fog többé Küldöttet küldeni utána!” Így engedi tévelygésbe Allah azt, aki túllépi a határokat, kétkedő.
Akik vitatkoznak Allah ájáival kapcsolatban, anélkül, hogy bármi bizonyíték jött volna el hozzájuk, az nagyon gyűlöletes Allah előtt, és azok előtt, akik hisznek. Így üt pecsétet Allah minden fennhéjázó zsarnok szívére!”
És Fáraó azt mondta: „Hámán! Építs nekem egy tornyot, hogy elérhessem az utakat,
az egekbe vezető utakat, hogy felmehessek Mózes istenéhez! És bizony, és azt gondolom róla, hogy hazug.” És így lett jónak feltüntetve Fáraó szemében a cselekedetének a gonoszsága, és elfordíttatott az igaz úttól. És Fáraó terve nem lett más, csak kudarc.
És az, aki hitt, azt mondta: „Népem! Kövessetek engem, és a helyes útra vezetlek benneteket.
Népem! Ez az evilági élet csak élvezet, és bizony, a Túlvilág az otthon, ami örökké megmarad.
Aki rossztettet cselekszik, az nem kap fizetséget, csak ahhoz hasonlót. És aki jót cselekszik, legyen férfi vagy nő, és hívő, az be fog lépni a Kertbe, amiben ellátást kap, elszámolás nélkül.
És népem! Hogy van az, hogy én a megváltásra hívlak benneteket, ti pedig a Tűzbe hívtok engem?
Ti arra hívtok engem, hogy ne higgyek Allahban, és társítsam mellé azt, amivel kapcsolatban nincsen tudásom. És én a Mindenhatóhoz, a Megbocsátóhoz hívlak benneteket!
Kétségtelen, hogy amihez ti hívtok engem, nincs része a fohászban ebben a világban vagy a Túlvilágban. És Allahhoz van a visszatérésünk, és azok, akik túllépték a határokat, a Tűz társai lesznek.
És emlékezni fogtok arra, amit mondok nektek! És én Allahra bízom az ügyemet. Bizony, Allah látja a szolgáit!”
És Allah megvédelmezte őt a gonoszságtól, amit kiterveltek, és Fáraót és a népét beborította a legrosszabb büntetés,
a Tűz – ki vannak téve neki reggel és este. És a Napon, amikor beáll az Óra: „Bocsássátok be Fáraó népét a legszigorúbb büntetésbe!”
És amikor vitatkozni fognak a Tűzben, és a gyengék azt mondják azoknak, akik fennhéjáztak: „A ti követőitek voltunk, miért nem könnyítetek meg minket a Tűz egy részétől?”
Akik fennhéjázók voltak, azt mondják: „Bizony, mind benne vagyunk! Bizony, Allah ítélt a szolgái között.
És akik a Tűzben vannak, azt mondják a Pokol őreinek: „Fohászkodjatok Uratokhoz, hogy könnyítse meg nekünk a büntetést csak egyetlen napra!”
Azt mondják: „Hát nem jött hozzátok Küldött, nyilvánvaló bizonyítékokkal?” Azt mondják: „De igen!” Azt mondják: „Akkor fohászkodjatok! De a hitetlenek fohásza csak tévelygésben van.”
Bizony, Mi meg fogjuk segíteni a Küldötteinket és azokat, akik hisznek, az evilági életben és a Napon, amikor előállnak a tanúk.
A Napon, amikor a kifogásuk nem használ majd a bűnösöknek, és az átok lesz rajtuk, és övék lesz a legrosszabb otthon.
És bizony, Mózesnek adtuk a vezetést, és Izrael népének adtuk örökül a Könyvet,
vezetésként és emlékeztetőként azoknak, akik értenek.
Legyél hát türelmes, bizony, Allah ígérete igaz. És kérj bocsánatot a bűnödért, és magasztald Urad dicséretét este és reggel.
Bizony, akik vitába szállnak Allah ájáival kapcsolatban, anélkül, hogy bizonyíték adatott volna nekik, nincs más a keblükben, mint büszkeség, amit nem érhetnek el. Keress hát menedéket Allahnál! Bizony, Ő a mindent Halló, mindent Látó.
Bizony, az egek és a föld megteremtése nagyobb, mint az emberiség megteremtése, de a legtöbben az emberek közül nem tudják ezt.
És nem egyenlő a vak és a látó, és azok, akik hisznek, és jótetteket cselekszenek, és a rosszat cselekvők. Milyen kevéssé emlékeztek meg!
Bizony, az Óra biztosan eljön, nincs kétség benne, de a legtöbben az emberek közül nem hisznek.
És azt mondta Uratok: „Fohászkodjatok Hozzám! Én válaszolok nektek. Bizony, akik túl büszkék ahhoz, hogy Engem szolgáljanak, megalázva fognak a Pokolba lépni!”
Allah az, aki létrehozta nektek az éjszakát, hogy megpihenjetek benne, és a nappalt, ami láthatóvá tesz. Bizony, Allah tele van kegyességgel az emberiség iránt, de az emberek közül a legtöbben nem adnak hálát.
Ez Allah, az Uratok, minden dolog Teremtője. Nincs más isten, csak Ő. Hogyan lehettek megtévesztve?
Így voltak megtévesztve azok, akik elutasították Allah ájáit.
Allah az, Aki a földet lakhellyé tette nektek, és az eget építménnyé, és megformált benneteket, és tökéletessé tette a formátokat, és ellátott benneteket a jó dolgokkal. Ez Allah, a ti Uratok! Áldott legyen hát Allah, a Világok Ura!
Ő az Élő, nincs más isten, csak Ő! Fohászkodjatok hát hozzá, őszinte hittel Neki szentelve a vallást! A dicsőítés és a hála Allahot illeti, a Világok Urát!
Mondd: Bizony, nekem megtiltatott, hogy szolgáljam azokat, akikhez ti fohászkodtok Allahon kívül, mikor eljöttek hozzám a nyilvánvaló bizonyítékok Uramtól, és az parancsoltatott nekem, hogy vessem alám magam a Világok Urának.
Ő az, Aki megteremtett benneteket porból, aztán egy cseppből, aztán egy megtapadt rögből, aztán gyermekként hoz elő benneteket, aztán eléritek az érettségeteket, aztán öreggé tesz benneteket, és van közöttetek, aki meghal még előtte, és hogy elérjétek a kijelölt kort, hogy használhassátok az eszeteket.
Ő az, Aki életet ad és a halálba küld. És amikor elrendel egy dolgot, akkor csak azt mondja neki: „Legyél!”, és az lesz.
Nem láttad azokat, akik vitába szállnak Allah ájáival  kapcsolatban? Hogyan lehettek elfordítva?
Akik meghazudtolják a Könyvet, és azt, amivel elküldtük a Küldötteinket. De hamarosan meg fogják tudni!
Amikor vasörvek és láncok lesznek a nyakukon, és vonszolni fogják őket
a forró vízben, aztán a Tűzben fognak égni.
Aztán azt mondják nekik: „Hol van az, amit társítottatok
Allahon kívül?” Azt mondják: „Elhagytak minket! De nem! Nem fohászkodtunk korábban semmihez!” Így engedi Allah tévelygésbe a hitetleneket.
„Ez azért volt, mert örvendeztetek a földön, jog nélkül, és elbíztátok magatokat!”
Lépjetek be a Pokol kapuin, hogy benne lakozzatok örökké! És milyen nyomorúságos a fennhéjázók lakhelye!
Legyél hát türelmes, bizony, Allah ígérete igaz. És akár megmutatunk neked valamit abból, amit ígértünk nekik, akár a halálba küldünk még előtte, ők hozzánk fognak visszatérni.
És bizony, elküldtünk küldötteket előtted is. Van közöttük olyan, akiről beszéltünk neked, és van közöttük olyan, akiről nem beszéltünk neked. És nem lehetséges az egy küldöttnek, hogy jelet hozzon el, hacsak nem Allah engedelmével. És mikor eljön Allah parancsa, igazsággal lesz döntve, és vesztesek lesznek azok, akik hamisságot találtak ki.
Allah az, aki létrehozta nektek a jószágokat, hogy néhányon közülük lovagoljatok, és néhányból közülük egyetek.
És hasznotok van bennük, és hogy elérjétek általuk a szükséget, ami a szívetekben van, és rajtuk és a hajókon vitettek.
És megmutatja nektek a jeleit. Hát Allah melyik jelét tagadjátok?
Hát nem utaznak a földön, és nézik, hogy milyen volt a vége azoknak, akik előttük voltak? Számosabbak voltak náluk, és erősebbek erejüket tekintve, és mélyebb nyomokat hagytak a földön, de amit megkerestek, nem segített rajtuk semmit.
És mikor eljöttek hozzájuk a Küldötteik nyilvánvaló bizonyítékokkal, örvendeztek annak, ami náluk volt a tudásból. És elborította őket az, amin gúnyolódtak.
És amikor meglátták a büntetésünket, azt mondták: „Hiszünk Allahban, egyedül, és nem hiszünk abban, amit Hozzá társítottunk!”
De a hitük nem használt már nekik, mikor meglátták a büntetésünket. Ez Allah módszere, ami korábban is volt a szolgáival kapcsolatban. És akkor és ott elvesznek a hitetlenek.
Há Mím.
Kinyilatkoztatás a Kegyelmestől, az Irgalmastól.
Egy Könyv, amelynek az ájái részletesen meg vannak magyarázva, arab nyelvű Korán, egy népnek, amely tud,
örömhír hozója és figyelmeztető. De a legtöbben elfordulnak, ezért nem hallanak.
És azt mondják: „A szívünk be van borítva az ellen, amire hívsz minket, és a fülünkben süketség van, és köztünk és közted függöny van. Cselekedj hát, bizony, mi is cselekszünk.
Mondd: „Én csak emberi lény vagyok, mint ti! Ki lett nyilatkoztatva nekem, hogy az istenetek Egyetlen Isten, viselkedjetek hát egyenesen vele, és kérjétek az Ő bocsánatát!” És jaj azoknak, akik társítanak Mellé,
és nem adják meg a zakátot, és nem hisznek a Túlvilágban!
Bizony, azok, akik hisznek, és jótetteket cselekszenek, nekik vég nélküli jutalom jár.
Mondd: „Valóban nem hisztek abban, Aki megteremtette a földet két nap alatt, és egyenlőket állítotok mellé? Ez a Világok Ura!
Aztán létrehozott azon szilárdan rögzített hegyeket felette, és megáldotta, és meghatározta az ellátását négy egyenlő hosszúságú nap alatt, azoknak, akik kérdeznek.
Aztán az ég felé fordult, amikor az még füst volt, és azt mondta annak és a földnek: „Jöjjetek készségesen, vagy akaratotok ellenére!” Mindketten azt mondták: „Készségesen jövünk!”
Aztán befejezte őket hét égként két nap alatt, és kinyilatkoztatta minden égben az ügyét. És a legalsó egek lámpásokkal díszítettük fel, és védelemként. Ez a Mindenható, a mindent Tudó rendelése.
De ha elfordulnak, akkor mondd: „Figyelmeztetlek benneteket egy villámcsapással kapcsolatban, mint a villámcsapás, ami Ádot és Thamúdot érte!”
Amikor a Küldöttek eljöttek hozzájuk előlük és mögülük: „Ne imádjatok mást, csak Allahot!”. Azt mondták: „Ha Urunk úgy akarta volna, bizonnyal angyalokat küldött volna le! Ezért bizony mi nem hiszünk abban, amivel elküldettetek!”
Ami Ádot illeti, ők fennhéjázók voltak a földön, jog nélkül, és azt mondták: „Ki hatalmasabb nálunk az erejét tekintve?” Nem látják, hogy Allah, Aki teremtette őket, hatalmasabb náluk az erejét tekintve? De ők tagadták a Mi ájáinkat.
Ezért dühöngő szelet küldtünk rájuk a szerencsétlenség napjai során, hogy megismerjék a megaláztatás büntetését ebben a világban. És bizony, a Túlvilág büntetése még megalázóbb, és nem lesznek megsegítve.
És ami Thamúdot illeti, vezettük őket, de ők jobban szerették a vakságot a vezetésnél, így a megalázó büntetés villámcsapása ragadta meg őket azért, amit megkerestek.
És megmentettük azokat, akik hittek, és istenfélők voltak.
És a Napon, amikor Allah ellenségei a Tűzbe gyűjtetnek össze, és sorokba állítatnak, ,
amikor elérik azt, a hallásuk, a látásuk és a bőrük fog tanúskodni ellenük azzal kapcsolatban, amit cselekedtek.
És azt mondják majd a bőrüknek: „Miért tanúskodtok ellenünk?” Azt mondják: „Allah szólaltatott meg minket, Aki mindent megszólaltatott, és Ő teremtett meg benneteket először, és Hozzá fogtok visszatérni.”
És nem rejtettétek el magatokat, nehogy a hallásotok, a látásotok és a bőrötök tanúskodjon ellenetek! Hanem feltételeztétek, hogy Allah sok mindent nem tud abból, amit cselekedtetek.
És ez volt a feltételezésetek, amit Uratokkal kapcsolatban feltételeztetek. Ez tönkretett benneteket, és a vesztesek közül valók lettetek.
És még ha türelemmel viselik is, a Tűz a lakhelyük. És ha kegyet kérnek, nem lesznek azok között, akiknek kegy adatik.
És társakat rendeltünk nekik, akik szépnek tüntették fel nekik azt, ami előttük volt, és azt, ami mögöttük volt. És a Szó beigazolódott ellenük a népek között, akik elmúltak előttük a dzsinnek és az emberek közül. Bizony, ők vesztesek voltak.
És akik hitetlenek, azt mondták: „Ne hallgassátok ezt a Koránt, és csapjatok zajt alatta, hogy győzedelmeskedhessetek!”
De bizonnyal szigorú büntetést ízleltetünk meg azokkal, akik hitetlenek, és bizonnyal meg fogunk nekik fizetni a legrosszabbért abból, amit cselekedtek.
Ez Allah ellenségeinek a fizetsége – a Tűz, abban lesz az otthonuk örökké, fizetségül azért, mert elutasították az ájáinkat.
És akik hitetlenek, azt mondják majd: „Urunk! Mutasd meg nekünk azokat, akik félrevezettek minket a dzsinnek és az emberek közül, hogy a lábunk alá helyezhessük őket, hogy a legalantasabbak közt lehessenek!”
Bizony, akik azt mondják: „A mi Urunk Allah!”, és utána szilárdan kitartanak a helyes úton, az angyalok ereszkednek le hozzájuk: „Ne féljetek, és ne szomorkodjatok, hanem fogadjátok a Kert hírét, amely nektek ígértetett!
Mi vagyunk a védelmezőitek az evilági életben és a Túlvilágon. És meglesz ott mindenetek, amit a lelketek kíván, és meglesz ott mindenetek, amit kértek.
A Megbocsátó, az Irgalmas ajándékaként.”
És ki jobb a beszédben, mint az, aki Allahhoz hív, és jótetteket cselekszik, és azt mondja: „Bizony, én a muszlimok közé tartozom!”
A jótett és a rossztett nem egyenlő. Tartsd távol a rosszat azzal, ami jobb, és íme! Az, aki között és közted ellenségesség volt, olyan lesz, mintha bizalmas barát lenne.
És ez nem adatik meg másnak, csak azoknak, akik türelmesek, és nem adatik meg másnak, csak a hatalmas rész tulajdonosának.
És ha gonosz sugallat jön hozzád a Sátántól, keress menedéket Allahnál! Bizony, Ő a mindent Halló, mindent Tudó.
És az Ő jelei közül való az éjszaka és a nappal, és a Nap és a Hold. Ne boruljatok le a Nap vagy a Hold előtt, hanem boruljatok le Allah előtt, Aki megteremtette azokat, ha egyedül Őt szolgáljátok!
De ha fennhéjáznak, hát azok, akik közel vannak Uradhoz, Őt magasztalják éjjel és nappal, és nem fáradnak bele.
És az Ő jelei között van, hogy látod a földet alázatosan, de amikor Ő vizet küld le rá, életre kel és növekszik. Bizony, Aki életet ad neki, Ő az, Aki életet ad a holtaknak. Bizony, Ő mindenek felett Hatalmas.
Bizony, azok, akik eltorzítják a Mi ájáink jelentését, nincsenek rejtve előlünk. Hát az jobb-e, aki a Tűzbe vettetik, vagy az, aki biztonságban jön elő a Feltámadás Napján? Tegyetek, amit akartok. Bizony, Ő látja azt, amit tesztek.
Bizony, azok, akik nem hittek az Emlékeztetőben, amikor eljött hozzájuk. És bizony, ez egy hatalmas könyv,
nem férhet hozzá hamisság elölről vagy hátulról. Kinyilatkoztatás a Bölcstől, a dicséret Birtokosától.
Semmi nem mondatik neked, csak az, ami mondatott a Küldötteknek előtted is. Bizony, Urad a megbocsátás Birtokosa, és a fájdalmas büntetés Birtokosa.
És ha idegen nyelvű Koránná tettük volna, azt mondták volna: „Miért nincsenek az ájái részletesen megmagyarázva? Idegen nyelv, és arab?” Mondd: „Azoknak, akik hisznek, ez vezetés, és gyógyulás. És akik nem hisznek, azoknak süketség van a fülükben, és vakság nekik. Őket egy távoli helyről szólítják.
És bizony, Mózesnek adtuk a Könyvet, de vita merült fel vele kapcsolatban. És ha nem lett volna egy szó, ami megelőzte Uradtól, bizonnyal el lett volna döntve a dolog közöttük. De bizony súlyos kétségben vannak vele kapcsolatban.
Aki jótetteket cselekszik, az saját magáért teszi, és aki rosszat tesz, az ellene teszi. És Urad nem igazságtalan a szolgáival.
Őt illeti az Óra tudása. És a gyümölcs nem jön elő a burkából, és egyetlen nő sem fogan meg vagy szül, csak az Ő tudtával. És a Napon, amikor így szól majd hozzájuk: „Hol vannak a társaim?” Azt mondják majd: „Kijelentjük neked, hogy egyikünk sincs a tanúk között!”
És azok, akikhez fohászkodtak, eltűnnek tőlük, és biztosak lesznek benne, hogy nincs számukra menekülés.
Az ember nem fárad bele abban, hogy jót kérjen, és ha valami rossz éri, akkor feladja a reményt, és kétségbeesik.
És bizony, ha megízleltetjük vele a Tőlünk való kegyelmet, miután ártalom érte őt, biztosan azt mondja: „Ez jár nekem, és nem gondolom, hogy az Óra be fog állni. És ha visszavitetem Uramhoz, bizony a legjobb lesz nekem Nála!” De Mi biztosan tájékoztatni fogjuk azokat, akik hitetlenek arról, hogy mit tettek, és biztosan megízleltetjük felük a szigorú büntetést.
És amikor kegyet adunk egy embernek, elfordul, és eltávolodik, hálátlan, és azt hiszi, hogy már nincs szüksége többé Allahra, de amikor rossz éri őt, tele van hosszas fohászkodással!
Mondd: „Látjátok-e? Ha ez Allahtól van, és ti nem hisztek benne, ki tévelyeg jobban, mint aki távoli ellenkezésben van?
Megmutatjuk nekik a jeleinket a horizonton, és saját magukban, amíg nyilvánvalóvá válik nekik, hogy ez az igazság. Nem elegendő-e Uraddal kapcsolatban, hogy Ő minden dolog felett Tanú?
Hát bizony nincsenek-e kétségben az Urukkal való találkozással kapcsolatban? És nem fog-e át Ő minden dolgot?
Há Mím
Ain Szín Qaf
Így nyilatkoztat ki neked, és azoknak, akik előtted voltak, Allah, a Mindenható, a Bölcs.
Övé mindaz, ami az egekben és a földön van, és Ő a Magasztos, a Hatalmas.
Az egek csaknem széthasadnak felülről. És az angyalok Urukat magasztalják dicsőítéssel, és bocsánatot kérnek azok számára, akik a földön vannak. Hát nem Allah-e a Megbocsátó, az Irgalmas.
És akik védelmezőket vesznek Allahon kívül, Allah az Őrző felettük, és te nem vagy az ügyeik rendezője.
És így nyilatkoztattuk ki neked  arab nyelvű Koránt, hogy figyelmeztethesd a Városok Anyját, és azokat, akik körülötte vannak. És figyelmeztess az Összegyűjtés Napjára, amivel kapcsolatban nincs kétség. Egy csoport a Kertben lesz, és egy csoport a lángoló Tűzben lesz.
És ha Allah úgy akarta volna, egyetlen közösségé tehette volna őket. De Ő azt bocsátja be a kegyelmébe, akit akar. És a bűnösöknek nincs védelmezőjük, és nincs segítőjük.
Vagy védelmezőket vettek Allahon kívül? De Allah – egyedül Ő a Védelmező, és Ő ad életet a halottaknak. És Ő mindenek felett Hatalmas.
És akármiben különböztök egy dologgal kapcsolatban, a döntés abban Allahé. Ez Allah, az én Uram, Rá hagyatkozom, és Hozzá fordulok bűnbánattal.
Az egek és a föld Teremtője. Ő hozott létre nektek saját magatokból társakat, és a jószágok között is társakat. Ezáltal szaporít meg benneteket. Nincs semmi Hozzá hasonló, és Ő a mindent Halló, a mindent Látó.
Övéi az egek és a föld kulcsai. Ő bővíti ki az ellátást annak, akinek akarja, és leszűkíti. Bizony, Ő minden dolgok Tudója.
Ő rendelte el nektek a vallást, amit kötelezővé tett Noénak, és amit kinyilatkoztattunk neked, és amit kötelezővé tettünk Ábrahámnak és Mózesnek és Jézusnak – hogy alapozzátok meg a vallást, és ne legyetek megosztva benne. Nehéz a társítóknak az, amire hívod őket. Allah kiválasztja Magának azt, akit akar, és Magához vezeti azt, aki Hozzá fordul.
És nem különböztek össze, csak mikor a tudás eljött hozzájuk, egymás közötti rivalizálásból. És ha nem lett volna egy adott szó előzőleg Uradtól egy meghatározott időre, már bizonyosan eldöntetett volna közöttük. És bizony, azok, akiknek örökül adtuk utánuk a Könyvet, súlyos kétségben vannak vele kapcsolatban.
Ezért hát erre a vallásra hívd az embereket, és tarts ki szilárdan, ahogy parancsoltatott neked, és ne kövesd a vágyaikat, hanem mondd: „Hiszek a Könyvekben, amiket Allah leküldött, és az parancsoltatott nekem, hogy igazságot tegyek köztetek. Allah a mi Urunk és a ti Uratok. Ránk a mi cselekedeteink, és rátok a tiétek tartoznak. Nincs vita köztünk és köztetek. Allah összegyűjt majd minket, és Hozzá van a visszatérés.
És akik vitatkoznak Allahhal kapcsolatban azután, hogy válaszoltak Neki, az ő érvük érvénytelen Allah előtt, és harag sújtja őket, és szigorú büntetés jár nekik.
Allah az, Aki leküldte a Könyvet igazságban, és a Mérleget. És mi tudathatja veletek?
Akik nem hisznek benne, azok siettetni akarják, és akik hisznek benne, félnek tőle, és tudják, hogy ez az igazság. Kétségtelen, hogy akik az Órával kapcsolatban vitáznak, messzi tévelygésben vannak.
Allah gyengéd a szolgáival. Ellátást ad annak, akinek akar. És Ő az Erős, a Mindenható.
Aki a Túlvilág termését kívánja, azt gyarapítjuk a termésében. És aki az evilág termését kívánja, annak adunk belőle, de nem lesz része a Túlvilágban.
Vagy vannak talán társaik, akik parancsoltak nekik egy vallást, Allah engedélye nélkül? És ha nem lett volna egy döntő szó, már eldöntetett volna köztük. És bizony, a bűnösöknek fájdalmas büntetés jár.
Látni fogod a bűnösöket megrémülve attól, amit megkerestek, és rájuk fog szakadni. És azok, akik hisznek, és jótetteket cselekszenek, a Kertek virágzó rétjein meglesz Uruknál mindenük, amit kívánnak. Ez a hatalmas kegy.
Ez az, amiről Allah jó hírt ad a szolgáinak, akik hisznek és jótetteket cselekszenek. Mondd: „Nem kérek érte, semmi fizetséget, csak a rokonok iránti szeretetet!” És aki bármi jót szerez, annak megnöveljük a benne lévő jót. Allah megbocsátó, értékeli a szolgái cselekedeteit.
Vagy azt mondják: „Hazugságot talált ki Allahhal kapcsolatban”? De ha Allah úgy akarta volna, lepecsételte volna a szívedet. És Allah elpusztítja a hazugságot és megalapozza az igazságot a szavaival. Bizony, Ő a Tudója annak, hogy mi van a keblekben.
És Ő az, Aki elfogadja szolgái bűnbánatát, és megbocsátja a rossztetteket. És Ő tudja, hogy mit cselekszetek.
És Ő válaszol azoknak, akik hisznek, és jótetteket cselekszenek, és gyarapítja őket a kegyéből. Azonban a hitetleneknek szigorú büntetés jár.
És ha Allah kibővítené az ellátást a szolgáinak, ők bizonnyal lázadnának a földön. De Ő leküldi nekik megfelelő mértékben azt, amit akar. Bizony, Ő bensőségesen ismeri és látja szolgáit.
És Ő az, aki leküldi az esőt, miután már kétségbeestek, és elterjeszti a kegyelmét. És Ő a Védelmező, a dicséret Birtokosa.
És az Ő jelei között van az egek és a föld megteremtése, és minden mozgó teremtményé, amit elterjesztett mindkettőben. És Neki megvan a hatalma ahhoz, hogy összegyűjtse őket, amikor akarja.
És bármi szerencsétlenség sújt is benneteket, amiatt van, amit a kezetek megkeresett. De Ő sok mindent megbocsát.
És nem tudtok elmenekülni a földön, és nincs Allahon kívül senki védelmezőtök vagy segítőtök.
És az Ő jelei között vannak a hajók a tengeren, mint a hegyek.
Ha Ő úgy akarja, lecsillapítja a szelet, és akkor mozdulatlanul maradnak a hátán. Bizony, ebben jelek vannak mindenkinek, aki türelmes és hálás.
Vagy elpusztíthatná őket azért, amit megkerestek, de Ő sokat megbocsát.
És azok, akik vitatkoznak a Mi ájáinkkal kapcsolatban, tudhatják, hogy nincs számukra hely a menekülésre.
És bármi dolog is adatik nektek, az csak az evilági élet múlandó élvezete. De ami Allahnál van, az jobb és maradandóbb azoknak, akik hisznek, és Urukra hagyatkoznak,
és akik elkerülik a nagyobb bűnöket és az erkölcstelenséget, és ha haragosak, megbocsátanak.
És akik válaszolnak Uruknak, és megtartják az imát, és kölcsönös tanácskozás alapján intézik az ügyeiket, és adakoznak abból, amivel elláttuk őket,
és akik, ha zsarnokság sújtja őket, megvédik magukat.
A rossztett fizetsége ahhoz hasonló rossztett. De ha valaki megbocsát, és helyrehozza, annak a jutalma Allahtól van. Bizony, Ő nem szereti a bűnösöket.
És ha valaki megvédi magát, miután igazságtalanok voltak vele, azok ellen nincs semmiféle út.
Az út csak azok ellen van, akik elnyomják az embereket, és lázadnak a földön, jog nélkül. Nekik fájdalmas büntetés jár.
És aki türelmes, és megbocsát, ha vétkeznek ellene, az bizony az Allah által ajánlott dolgok közül van.
És akit Allah tévelygésbe enged, annak bizony nincs védelmezője utána. És látni fogod a bűnösöket, amikor meglátják a büntetést, azt mondják: „Van-e út a visszatérésre?”
És Látni fogod őket, amint ki vannak téve annak (a Tűz büntetésének), alávetve a megaláztatásban, lopva tekintgetve. Azok, akik hisznek, azt fogják mondani: „Bizony, a vesztesek azok, akik elvesztették saját magukat és családjukat a Feltámadás Napján!” A bűnösök örökké tartó büntetésben lesznek.
És nem lesz védelmezőjük, aki segítse őket Allahon kívül. És akit Allah tévelygésbe enged, annak számára nincs semmilyen kiút.
Válaszoljatok Uratoknak, mielőtt eljön Allahtól egy Nap, amit nem lehet elhárítani. Nem lesz menedéketek azon a Napon, és nem lesztek képesek tagadni.
Aztán, ha elfordulnak, hát nem azért küldtünk téged, hogy őriző legyél felettük. A te felelősséged csak az átadása. És bizony, amikor megízleltetjük az emberrel a Tőlünk való kegyelmet, örvendezik annak. De ha valami rossz sújtja őket azért, amit a kezük küldött előre, akkor bizony az ember hálátlan.
Allahé az egek és a föld uralma. Azt teremt, amit akar. Lányokat ad annak, akinek akar, és fiúkat ad annak, akinek akar,
vagy ad nekik fiúkat és lányokat. És meddővé teszi azt, akit akar. Bizony, Ő a mindent Tudó, a Hatalmas.
Nem lehetséges az egyetlen emberi lénynek sem, hogy Allah beszéljen vele, csak kinyilatkoztatás által, vagy függöny mögül, vagy Hírnököt küldve, , hogy kinyilatkoztasson az Ő engedelmével, amit Ő akar. Bizony, Ő a Magasztos, a Bölcs.
És nyilatkoztattunk ki neked sugallatot a Mi parancsunk által. Nem tudtad a kinyilatkoztatás előtt, hogy mi az a Könyv, vagy mi hit. De mi fénnyé tettük azt, amely által vezetjük azt, akit akarunk a szolgáink közül. És bizony, te az egyenes útra vezetsz,
Allah útjára, azéra, Akié mindaz, ami az egekben és a földön van. Bizony, nem Allahhoz térnek-e vissza az ügyek?
Há Mím.
A nyilvánvaló Könyvre!
Bizony, arab nyelvű Koránná tettük azt, hogy élhessetek az eszetekkel.
És bizony ez a Könyv Anyjában van, Nálunk, magasztos és bölcs.
Hát vajon vegyük el az Emlékeztetőt tőletek, azért, mert olyan nép vagytok, amely nem tart mértéket?
És hány prófétát küldtünk el a korábbi népek közül,
és nem jött hozzájuk próféta, akit ne gúnyoltak volna ki.
Aztán elpusztítottuk azokat a korábbi népeket, akik erősebbek voltak náluk, és a korábbi népek példája továbbadatott.
És ha megkérdeznéd őket: „Ki teremtette az egeket és a földet?”, biztosan azt mondják: „A Mindenható, a mindent Tudó teremtette őket!”
Az, Aki a földet fekhellyé tette számotokra, és utakat hozott létre nektek azon, hogy vezetve lehessetek,
és Aki vizet küld le az égből, megfelelő mértékben, aztán felélesztjük általa a halott földet – így fogtok ti is előhozatni!
És Aki megteremtette mind a párokat, a hímet és a nőstényt minden fajból, és a hajókat és a jószágokat létrehozta nektek, amelyeken utaztok,
hogy szilárdan ülhessetek a hátukon, aztán megemlékezhessetek Uratok kegyelméről, amikor rájuk ültök, és mondjátok: „Magasztaltassék az, Aki alárendelte nekünk ezt, és mi nem lettünk volna képesek rá.
És Bizony, Urunkhoz térünk vissza.”
De ők kijelöltek Neki egy részt a teremtményei közül! Bizony, az ember nyilvánvalóan hálátlan.
Vagy vajon Ő leányokat választott abból, amit teremtett, és nektek fiakat választott?
És amikor egyiküknek hírt adnak annak a születéséről, amihez hasonlót a Kegyelmeshez tulajdonít, vagyis egy leánygyermek születéséről, az arca elsötétül, és szomorúság tölti el:
„Micsoda? Egy olyan, aki ékességek között neveltetik fel, és a vitában nem tudja világosan kifejezni magát!”
És az angyalokat, akik saját maguk is a Kegyelmes szolgái, nőneműeknek tartották. Talán tanúi voltak a teremtésüknek? A tanúságtételük feljegyeztetik, és kérdőre lesznek vonva azzal kapcsolatban.
És azt mondják: „Ha a Kegyelmes úgy akarta volna, nem imádtuk volna őket!” Nincs semmi tudásuk ezzel kapcsolatban! Nem tesznek mást, csak találgatnak.
Vagy talán adtunk nekik Könyvet előtte, hogy ahhoz ragaszkodjanak?
Nem! Azt mondják: „Bizony, ősapáinkat egy valláson találtuk, és bizony az ő nyomukban vezettetünk!”
És ehhez hasonlóan, nem küldtünk előtted figyelmeztetőt egy városba sem anélkül, hogy a gazdagjai azt ne mondták volna: „Bizony, ősapáinkat egy vallást követve találtuk, és bizony az ő nyomuk követői vagyunk!”
Azt mondta az elküldött figyelmeztető: „Még ha jobb vezetést hoztam is nektek, mint amin az ősapáitokat találtátok?” Azt mondták: „Bizony, mi nem hiszünk abban, amivel elküldettél!”
Ezért bosszút álltunk rajtuk, és nézd, milyen volt a meghazudtolók vége!.
És mikor Ábrahám azt mondta az apjának és a népének: „Bizony, én ártatlan vagyok azzal kapcsolatban, amit ti imádtok,
kivéve azt, Aki megteremtett engem! És bizony, Ő fog vezetni engem.”
És hosszan tartó szóvá tette ezt a leszármazottai között, hogy visszatérhessenek.
De nem! Élvezetet adtam ezeknek és az ősapáiknak, amíg el nem jött hozzájuk az igazság, és egy nyilvánvaló Küldött.
És amikor az igazság eljött hozzájuk, azt mondták: „Ez varázslat, és bizony, mi nem hiszünk benne!”
És azt mondják: „Miért nem küldetett le ez a Korán egy nagy embernek a két városból?”
Talán ők osztják el Urad kegyelmét? Mi osztjuk el közöttük a megélhetésüket az evilági életben, és Mi emelünk közülük egyeseket fokozatokkal mások fölé, hogy egyesek közülük a szolgálatukra vehessenek másokat. De Urad kegyelme jobb, mint amit felhalmoznak.
És ha nem lett volna, hogy az emberiség egyetlen közösség lesz, akkor azoknak, akik nem hisznek a Kegyelmesben, a házuk tetejét ezüstté tettük volna, és lépcsőket is, amelyeken felmennek.
És a házuknak ajtókat, és fekhelyeket, amelyen hevernek,
és arany ékszereket. De mindez nem más, csak az evilági élet élvezete. És a Túlvilág Uradnál az istenfélőké.
És aki vakon elfordul a Kegyelmesről való megemlékezéstől, annak egy sátánt jelölünk ki, és az lesz a társa,
És bizony, ezek elfordítják őket az úttól, de ők azt gondolják, hogy vezetve vannak.
Amíg, mikor Hozzánk jön, azt mondja: „Bárcsak olyan távolság lenne köztem és közted, mint a Kelet és a Nyugat távolsága! Milyen nyomorúságos társ!”
„Nem fog ez használni neked ezen a Napon, mikor bűnös voltál, hogy részesek lesztek a büntetésben mindketten.
És el tudod-e érni, hogy a süketek halljanak, vagy vezetheted a vakot, vagy azt, aki nyilvánvaló tévelygésben van?
És még ha el is veszünk téged, bizony, akkor is bosszút állunk rajtuk,
vagy megmutatjuk nekik azt, amit ígértünk, bizony, Nekünk teljes hatalmunk van felettük.
Ragaszkodj hát erősen ahhoz, ami ki lett nyilatkoztatva neked! Bizony, te az egyenes úton vagy.
És bizony, ez emlékeztető neked és a népednek, és hamarosan kérdőre lesztek vonva.
És kérdezd meg azokat a Küldötteink közül, akiket elküldtünk előtted: kijelöltünk-e isteneket a Kegyelmesen kívül, hogy imádják őket?
És bizony, elküldtük Mózest a jeleinkkel Fáraóhoz és a vezetőihez, és azt mondta: „Bizony, én a Világok Urának Küldötte vagyok!”
De amikor eljött hozzájuk a jeleinkkel, íme! Ők nevettek rajta.
És nem mutattunk nekik egyetlen jelet sem, csak úgy, hogy az nagyobb volt, mint az előző. És megragadtuk őket büntetéssel, hogy visszatérhessenek.
És azt mondták: „Te mágus! Fohászkodj Uradhoz értünk, az ígéret által, amit neked tett. Bizony, biztosan vezetve leszünk!”
De amikor eltávolítottuk róluk a büntetést, íme! Megszegték a szavukat.
És Fáraó összehívta a népét, azt mondva: „Népem! Hát nem az enyém-e Egyiptom királysága, és nem alattam folynak-e ezek a folyók? Hát nem látjátok?
Vagy nem vagyok talán jobb, mint ez, aki jelentéktelen, és alig tudja kifejezni magát?
Akkor, miért nem helyeztetnek rá arany karperecek, vagy miért nem jöttek vele angyalok, kísérve őt?”
Így tévesztette meg a népét, és ők engedelmeskedtek neki. Bizony, ők bűnben megátalkodott nép voltak!
Így, mikor kiváltották a haragunkat, bosszút álltunk rajtuk, és megfullasztottuk őket, mind együtt.
És példává tettük őket, és tanulsággá a későbbieknek.
És amikor Mária fiát hozzák fel nektek példának, íme! A néped  hangosan nevetnek.
És azt mondták: „A mi isteneink jobbak, vagy ő?” Nem hozzák ezt fel neked másért, csak vitatkozásból. Bizony, ők egy örökké vitatkozó nép!
Ő nem volt más, mint egy szolga, akire a kegyünket árasztottuk, és példává tettük őt Izrael népének.
És ha Mi úgy akartuk volna, angyalokat helyezhettünk volna helyettetek a földre, akik követnék.
És bizony, ő lesz az Óra ismertetőjele. Ne legyetek hát kétségben azzal kapcsolatban, és kövessetek engem! Ez az egyenes út.
És ne engedjétek, hogy a Sátán eltántorítson benneteket. Bizony, ő a ti nyilvánvaló ellenségetek.
És amikor Jézus eljött nyilvánvaló bizonyítékokkal, azt mondta: „Bizony, eljöttem hozzátok a bölcsességgel, és azért, hogy egyértelművé tegyek egyes dolgokat abból, amivel kapcsolatban különböztök. Féljétek hát Allahot, és engedelmeskedjetek nekem!
Bizony, Allah az én Uram és a ti Uratok, szolgáljátok hát őt! Ez az egyenes út.”
De az egyes csoportok közöttük összekülönböztek, jaj hát azoknak, akik bűnösök voltak, egy fájdalmas Nap büntetése miatt!
Vajon másra várnak, mint hogy az Óra eljöjjön rájuk hirtelen, mikor nem is várják?
A barátok azon a Napon egymás ellenségei lesznek, kivéve az istenfélőket.
Szolgáim! Nem lesz rajtatok félelem ezen a Napon, és nem fogtok szomorkodni,
azok, akik hittek a Mi ájáinkban, és muszlimok voltak.
Lépjetek be a Kertbe, ti, és a házastársaitok, boldogságban és örömben.
Arany tányérok és kupák járnak körbe közöttük. És megvan ott minden, amit a lélek kíván, és ami a szem öröme, és abban fogtok lakozni örökké.
És ez a Kert, ami örökül adatott nektek azért, amit cselekedtetek!
Gyümölcsök vannak abban nektek, bőséggel, amiből esztek.
Bizony, a bűnösök a Pokol büntetésében lesznek, abban lakozva örökké.
Nem lesz megkönnyítve nekik, és kétségbe fognak esni abban.
És nem mi voltunk igazságtalanok velük, hanem ők maguk voltak igazságtalanok.
És felkiáltanak majd: „Malik! Végezzen velünk Urad!” Azt mondja majd: „Bizony, maradni fogtok!”
Bizony, elhoztuk nektek az igazságot, de a legtöbben gyűlölködők voltatok az igazsággal szemben!
Vagy talán kiterveltetek valami tervet? Bizony, Mi is terveltünk!
Vagy talán azt hiszik, hogy Mi nem halljuk a titkaikat és a magánbeszélgetéseiket? De nem! A Hírnökeink velük vannak, és feljegyeznek.
Mondd: „Ha a Kegyelmesnek fia lenne, én lennék az első az imádói között!”
Magasztaltassék az egek és a föld Ura, a Trón Ura, afelett, amit Neki tulajdonítanak!
Hagyd hát őket, hogy üres beszélgetést folytassanak és szórakozzanak, amíg találkoznak azzal a Nappal, ami nekik ígértetett!
És Ő az, Aki az Isten az egekben és az Isten a földön. És Ő a Bölcs, a mindent Tudó.
És áldott legyen Ő, Akié az egek és a föld uralma, és mindené, ami a kettő között van, és Nála van az Óra tudása, és Hozzá fogtok visszavitetni.
És azoknak, akikhez Rajta kívül fohászkodnak, nincs hatalmuk a közbenjárásra, kivéve, aki az igazságról tanúskodik, és ők tudnak.
És ha megkérdezed őket, hogy ki teremtette őket, biztosan azt fogják mondani: „Allah!” Akkor hogyan lehetnek megtévedve?
És a mondása: „Uram! Bizony, ez egy olyan nép, amely nem hisz!”
Fordulj hát el tőlük, és mondd: „Békesség!” De hamarosan meg fogják tudni!
Há Mím.
A nyilvánvaló Könyvre!
Bizony, egy áldott éjszakán küldtük le. Bizony, mi mindig figyelmeztetünk!
Akkor döntetik el minden bölcs rendelés,
parancsként Tőlünk. Bizony, mi mindig elküldünk,
kegyelemként Uradtól. Bizony, Ő a mindent Halló, a mindent Tudó.
Az egek és a föld Ura, és mindazé, ami közöttük van, ha teljes bizonyossággal hisztek!
Nincs más isten, csak Ő! Ő ad életet, és Ő küld halálba – az Uratok, és az ősapáitok Ura.
De nem! Ők kétségek közepette szórakoznak.
Hát figyeljék azt a Napot, amikor az ég látható füstöt hoz elő,
ami beburkolja az embereket. Fájdalmas büntetés ez!
Azt mondják majd: „Urunk! Távolítsd el tőlünk a büntetést, bizony, hívők vagyunk!”
Hogyan is lehetne számukra emlékeztető, mikor bizony, eljött hozzájuk egy nyilvánvaló Küldött!
Aztán elfordultak tőle, és azt mondták: „Mások által tanított, őrült!”
Bizony, el fogjuk távolítani a büntetést egy kis időre. Bizony, vissza fogtok térni!
A Napon, amikor megragadjuk őket a legnagyobb megragadással, bizony, bosszút fogunk állni!
És bizony, próbára tettük előttük Fáraó népét, és eljött hozzájuk egy nemes Küldött,
„Adjátok ki nekem Allah szolgáit! Bizony, én megbízható Küldött vagyok hozzátok.
És ne magasztaljátok fel magatokat Allah ellenében! Bizony, én nyilvánvaló bizonyítékkal jöttem hozzátok.
És bizony, az én Uramnál és a ti Uratoknál keresek menedéket, hogy meg ne kövezzetek!
De ha nem hisztek nekem, akkor hagyjatok békében!”
És Urához fohászkodott: „Ezek bűnös nép!”
„Kelj hát útra a szolgáimmal éjszaka! Bizony, követni fognak.
És hagyd a tengert úgy, ahogy van! Bizony, ők egy sereg, amely meg fog fulladni.
Hány kertet és forrást hagytak hátra,
és gabonatáblákat, és nemes helyeket,
és kellemes dolgokat, amelyekben örömüket lelték!
Így volt. És örökséggé tettük azt, egy másik népnek.
És az ég és a föld nem sírt értük, és nem kaptak haladékot sem.
És bizony, Mi megmentettük Izrael népét a megalázó büntetéstől,
Fáraótól. Bizony, ő fennhéjázó volt azok között, akik nem tartanak mértéket.
És bizony, kiválasztottuk őket, tudással, a teremtmények felett.
És jeleket adtunk nekik, amiben nyilvánvaló próbatétel volt.
Bizony, ezek azt mondják:
Nincs más, csak az első halálunk, és nem leszünk újra feltámasztva!
Hozzátok hát elő az ősapáinkat, ha igazak vagytok!”
Vajon ők a jobbak, vagy Tubba népe, és akik előttük voltak? Elpusztítottuk őket! Bizony, bűnösök voltak.
És nem játékból teremtettük az eget és a földet, és mindent, ami köztük van.
Nem teremtettük mindkettőt máshogy, mint igazságban, de a legtöbben nem tudják.
Bizony, az Ítélet Napja kijelölt idő valamennyiüknek.
A Nap, amikor egy rokon sem használhat a rokonnak semmiben, és nem kaphatnak segítséget,
kivéve az, akin Allah megkönyörül. Bizony, Ő a Mindenható, az Irgalmas.
Bizony, a zakkúm fa
lesz a bűnösök eledele.
Mint a zavaros olaj, forrni fog a hasukban,
mint ahogy a forró víz forr.
„Fogjátok meg, és vonszoljátok a Pokoltűz közepére!
Aztán öntsétek a fejére a forró víz büntetését!”
Ízleld meg! Bizony, hatalmas, nemes voltál.
Bizony, ez az, amiben kételkedtél!”
Bizony, az istenfélők biztonságos helyen lesznek,
kertek és források között,
finom selyemből és nehéz brokátból készült ruhákat viselve, egymással szemben.
Így lesz. És nagy, sötét szemű társakkal házasítjuk meg őket.
Kérni fognak ott minden fajta gyümölcsből, biztonságban.
Nem fogják ott megízlelni a halált, kivéve az első halált. És Ő  megvédelmezi őket a Pokoltűz büntetésétől,
kegyként Uradtól. Ez a hatalmas siker.
Bizony, könnyűvé tettük azt a nyelveden, hogy megemlékezhessenek.
Várj hát! Ők is várakoznak.
Há Mím.
A Könyv kinyilatkoztatása Allahtól van, a Mindenhatótól, a Bölcstől.
Bizony, az egekben és a földön jelek vannak a hívőknek.
És a teremtésetekben, és amit Ő elterjesztett a mozgó teremtmények közül, jelek vannak a népnek, amely bizonyos.
És az éjszaka és a nappal váltakozásában, és az ellátásban, amelyet Allah küld le az égből, és életet ad általa a földnek a halála után, és a szelek irányításában jelek vannak a népnek, amely használja az eszét.
Ezek Allah ájái, igazságban olvassuk neked őket. Vajon Allah és az Ő ájái  után milyen beszédben fognak hinni?
Jaj minden bűnös hazugnak,
aki hallja, hogy Allah ájáit olvassák neki, aztán fennhéjázva kitart az ellenkezésben, mintha nem hallotta volna őket! Adj neki hírt egy fájdalmas büntetésről.
És ha megtud valamit a Mi ájáinkról, tréfának veszi azokat. Ők azok, akiknek megalázó büntetés jár.
Előttük van a Pokol, és amit megkerestek, nem fog használni nekik semmit, sem az, amit Allahon kívül védelmezőjüknek választottak. És hatalmas büntetés jár nekik.
Ez, ami ebben a Koránban leküldetett, a vezetés. És azoknak, akik nem hisznek Uruk ájáiban, kínzóan fájdalmas büntetés jár.
Allah az, Aki alárendelte nektek a tengert, hogy a hajók hajózhassanak rajta az Ő parancsára, és hogy kereshessétek az Ő kegyét, és hogy hálát adhassatok.
És alárendelte nektek mindazt, ami az egekben van, és mindazt, ami a földön van, mindezt Tőle. Bizony, ebben jelek vannak a népnek, amely elgondolkodik.
Mondd meg azoknak, akik hisznek, hogy bocsássanak meg azoknak, akik nem reménykednek Allah napjaiban, hogy Ő megfizethessen egy népnek azért, amit megkerestek.
Aki jótettet cselekszik, az saját magáért van, és aki rossztettet cselekszik, az saját maga ellen van. Aztán Uratokhoz vitettek vissza.
És bizony, Izrael népének adtuk a Könyvet és a bölcsességet, és elláttuk őket a jó dolgokkal, és előnyben részesítettük őket a teremtmények felett.
És az ügy (a vallás) nyilvánvaló bizonyítékait adtuk nekik. És nem különböztek össze addig, amíg a tudás el nem jött hozzájuk, az egymás iránti irigység miatt. Bizony, Urad ítélni fog közöttük a Feltámadás Napján abban, amiben különböztek.
Aztán a parancsunk kijelölt útjára helyeztünk téged, kövesd hát azt, és ne kövesd azoknak a vágyait, akik nem tudnak.
Bizony, sosem lesznek képesek használni neked Allah ellen semmit. És bizony, a bűnösök egymás védelmezői, és Allah az istenfélők Védelmezője.
Ez a Korán megvilágosodás az embereknek, és vezetés és kegyelem azoknak, akik bizonyosak.
Vajon azok, akik rossztetteket követnek el, azt gondolják, olyanná fogjuk tenni őket, mint azokat, akik hisznek, és jótetteket cselekszenek – egyenlők életükben és halálukban? Gonosz az, ahogy ítélnek!
És Allah igazságban teremtette az egeket és a földet, és hogy minden lélek megkaphassa a fizetségét azért, amit megkeresett, és nem lesznek velük igazságtalanok.
Láttad-e azt, aki a saját vágyait teszi meg istenének, és Allah tévelygésbe engedi őt tudással, és lepecsételi a hallását és a szívét, és fátylat borít a látására. Hát nem emlékeznek meg??
És azt mondják: „Nincs semmi, csak az evilági életünk. Meghalunk és élünk, és nem pusztít el minket más, csak az idő.” És nincs nekik tudásuk ezzel kapcsolatban – csak találgatnak.
És amikor a nyilvánvaló ájáinkat (jeleinket, vagy a Korán szavait) olvassák nekik, az érvük csak az, hogy azt mondják: „Hozzátok vissza az ősapáinkat, ha igazak vagytok!”
Mondd: „Allah ad nektek életet, aztán a halálba küld benneteket, aztán össze fog gyűjteni benneteket a Feltámadás Napján, amellyel kapcsolatban nincs kétség!” De a legtöbb ember nem tudja.
Allahé az egek és a föld uralma, és a Napon, amikor beáll az Óra, azon a Napon vesztesek lesznek a hamisságot állítók!
És látni fogsz minden közösséget, térdelve. Minden közösség a Könyvéhez hívatik majd. Azt mondják nekik: „Ma megkapjátok a fizetségeteket azért, amit cselekedtetek!
Ez a Könyvünk igazsággal beszél rólatok. Bizony, feljegyeztük azt, amit cselekedtetek.”
És azokat, akik hittek és jótetteket cselekedtek, Uruk bebocsátja a kegyelmébe. Ez a nyilvánvaló siker!
De azok, akik hitetlenek voltak: „Hát nem olvasták nektek az Én ájáimat, de ti túl büszkék voltatok, és bűnös nép lettetek!”
És amikor azt mondták, hogy bizony, Allah ígérete igaz, és nincs kétség az Óra eljövetelével kapcsolatban, ti azt mondtátok: „Nem tudjuk, hogy mi az az Óra! Azt gondoljuk, hogy ez csak feltételezés, és nem vagyunk meggyőzve.”
És a gonoszsága annak, amit tettek, meg fog jelenni nekik, és beborítja őket az, amin gúnyolódtak.
És azt fogják mondani, Allah azt fogja mondani: „Ma elfelejtünk benneteket, ahogy ti is elfelejtettétek a találkozást ezzel a Napotokkal, és a hajlékotok a Tűz lesz, és nem lesz segítőtök.
Ez azért van, mert gúny tárgyává tettétek Allah ájáit, és megtévesztett benneteket az evilági élet.” Ezért azon a Napon nem lesznek kivéve belőle, és nem fognak visszatérni
És Allahot illeti a dicsőítés és a hála, az egek Urát és a föld Urát, a Világok Urát!
És Övé a nagyság az egekben és a földön, és Ő a Mindenható, a Bölcs.
Há Mím.
A Könyv kinyilatkoztatása Allahtól van, a Mindenhatótól, a Bölcstől.
Nem teremtettük az egeket és a földet, és mindazt, ami közöttük van máshogy, csak igazságban, és meghatározott időre. De akik hitetlenek, elfordulnak attól, amire figyelmeztetik őket.
Mondd: „Látjátok-e azt, amihez Allahon kívül fohászkodtok? Mutassátok meg nekem, hogy mit teremtettek a földből, vagy van-e bárki részük az egekben? Hozzatok nekem egy ez előtti könyvet, vagy valamilyen részt a tudásból, ha igazak vagytok!
Ki tévelyeg jobban, mint az, aki Allahon kívül azokhoz fohászkodik, akik nem válaszolnak neki a Feltámadás Napjáig, és nincsenek is tudatában a fohászuknak?
És amikor az emberek összegyűjtetnek, ők, az ellenségeik lesznek, és meg fogják tagadni az imádatukat.
És amikor a Mi nyilvánvaló ájáinkat olvassák nekik, azok, akik hitetlenek, azt mondják az igazságra, mikor az eljön hozzájuk: „Ez nyilvánvaló varázslat!”
Vagy azt mondják: „Kitalálta!” Mondd: „Ha kitaláltam, akkor nincs hatalmatok, hogy segítsetek engem Allah ellen!” Ő tudja legjobban, hogy mit mondotok vele kapcsolatban. Elegendő Ő Tanúként köztem és köztetek, és Ő a Megbocsátó, az Irgalmas.
Mondd: „Nem vagyok új a Küldöttek között, és nem is tudom, hogy mi lesz téve velem vagy veletek. Én csak azt követem, ami ki lett nyilatkoztatva nekem, és nem vagyok más, csak nyilvánvaló figyelmeztető.”
Mondd: „Látjátok-e, hogy ha ez Allahtól van, és ti nem hisztek benne, és egy tanú Izrael népéből is tanúsítja a hasonlóságát, míg ti fennhéjázók vagytok. Bizony, Allah nem szereti az igazságtalanokat!
És akik hitetlenek, azt mondják azokról, akik hisznek: „Ha jó lett volna, akkor nem előztek volna meg minket”. És amikor nincsenek vezetve általa, azt mondják: „Ez egy ősi hazugság!”
És korábban Mózes Könyve volt vezetőként és kegyelemként. És ez a Könyv megerősíti azt. Arab nyelven, hogy figyelmeztesse azokat, akik bűnösök, és jó hír legyen a jót cselekvőknek.
Bizony, akik azt mondják: „A mi Urunk Allah”, aztán szilárdan kitartanak ebben, nekik nem kell majd félni, és nem lesznek szomorúak.
Ők a Kert társai, abban lakoznak örökké: fizetség azért, amit cselekedtek.
És kötelezővé tettük az embernek a jó bánásmódot a szülők iránt. Az édesanyja nehézséggel hordta ki őt, és nehézséggel szülte meg. És az elválasztása harminc hónap. Amíg, mikor eléri az érettségét, és eléri a negyven évet, azt mondja: „Uram, adj nekem erőt ahhoz, hogy hálás legyek a kegyességedért, amit rám és a szüleimre árasztottál, és hogy jótetteket cselekedjem, ami a Te megelégedésedre van, és tedd jóravalóvá nekem a leszármazottaimat. Bizony, Hozzád fordulok bűnbánattal, és a muszlimok közé tartozom!”
Ők azok, akiknek a legjobb fogadtatik el abból, amit cselekedtek, és elnézzük a rossztetteiket, a Kert társaival együtt. Igaz ígéret ez, ami nekik ígértetett.
De aki azt mondja a szüleinek: „Fúj mindkettőtökre! Azt ígéritek nekem, hogy elő leszek majd hozva, amikor már nemzedékek múltak el előttem?” És mindketten Allah segítségét kérik, és azt mondják: „Jaj neked! Higgy! Bizony, Allah ígérete igaz!” De ő azt mondja: „Nem más ez, mint a korábbi népek történetei!”,
ők azok, akikkel kapcsolatban beigazolódott a szó a dzsinnek és emberek előttük elmúlt népei között. Bizony, ők a vesztesek.
És mindenkinek fokozatai vannak, annak megfelelően, amit cselekedtek, és hogy Ő teljes mértékben megfizethessen nekik a cselekedeteikért, és nem fognak igazságtalanságot szenvedni.
És a Napon azok, akik hitetlenek voltak, ki lesznek téve a Tűznek. „Kimerítettétek a jó dolgaitokat az evilági életetekben, és élvezeteket találtatok benne. Ezért ma megalázó büntetéssel fizettettek meg, mert fennhéjázók voltatok a földön, jog nélkül, és bűnben megátalkodottak voltatok.”
És emlékezz meg Ád népének testvéréről, amikor figyelmeztette népét a homokdűnéknél – úgy, hogy korábban jöttek már figyelmeztetők, és utána is – „Ne szolgáljatok mást, csak Allahot! Bizony, féltelek benneteket egy hatalmas Nap büntetésétől!”
Azt mondták: „Azért jöttél hozzánk, hogy elfordíts minket az isteneinktől? Akkor hozd el ránk azt, amivel fenyegetsz minket, ha igaz vagy!”
Azt mondta: „A tudás Allahnál van. És én átadom nektek azt, amivel elküldettem, de látom, hogy tudatlan nép vagytok ti!”
Aztán, amikor látták azt, mint egy felhőt, közeledni a völgyeikhez, azt mondták: „Felhő ez, amely esőt hoz nekünk!” De nem! Ez az, aminek a siettetését kértétek – szél, amelyben fájdalmas büntetés van,
ami elpusztít mindent Ura parancsára. És amikor a reggel eljött, semmit nem lehetett látni, csak a lakhelyeiket.
És bizony, megalapoztuk őket abban, amiben nem alapoztunk meg benneteket, és hallást, és látást és szívet adtunk nekik. De a hallásuk, a látásuk és a szívük nem használt nekik semmit, amikor továbbra is tagadták Allah ájáit). És beborította őket az, amin gúnyolódtak.
És bizony, elpusztítottuk a városokat, amelyek körülvesznek benneteket, és különböző módokon mutattunk nekik jeleket, hogy visszatérhessenek.
És miért nem segítettek rajtuk azok, akiket Allahon kívül isteneknek választottak? De nem! Elhagyták őket. És az az ő hazugságuk volt, amit kitaláltak.
És emlékezz, amikor a dzsinnek egy csoportját irányítottuk feléd, hogy a Koránt hallják. És amikor hallótávolságba értek, azt mondták: „Hallgassatok csendben!” És amikor befejeződött, visszatértek a népükhöz, figyelmeztetőként.
Azt mondták: „Népünk! Bizony, egy Könyvet hallottunk, ami Mózes után küldetett le, megerősítve azt, ami előtte volt, az igazságra és az egyenes útra vezetve.
Népünk! Feleljetek annak, aki Allahhoz hív, és higgyetek benne! Ő megbocsát majd a bűneitekből, és megvédelmez a fájdalmas büntetéstől.
És aki nem válaszol annak, aki Allahhoz hív, az nem menekülhet el a földön, és nem lesz védelmezője Rajta kívül. Ők azok, akik nyilvánvaló tévelygésben vannak.”
Hát nem látják, hogy Allah, Aki megteremtette az egeket és a földet, és nem fáradt el a teremtésükben, képes életet adni a halottaknak? Igen, bizony, Ő mindenek felett Hatalmas!
És a Napon, amikor azok, akik hitetlenek voltak, ki lesznek téve a Tűznek: „Hát nem ez az igazság?” Azt mondják majd: „De igen, Urunkra!” Azt mondja majd: „Akkor ízleljétek meg a büntetést, mert hitetlenek voltatok!”
Legyél hát türelmes, ahogy türelmesek voltak az eltökéltek a Küldöttek közül, és ne akard siettetni nekik. A Napon, amikor meglátják, ami nekik ígértetett, mintha nem maradtak volna ebben a világban, csak egyetlen nap egy óráját. Nyilvánvaló üzenet ez. És el lesz-e pusztítva más, mint a bűnben megátalkodott nép?
Azok, akik hitetlenek, és elfordítanak másokat Allah útjától, azoknak Ő hiábavalóvá teszi a cselekedeteiket.
És akik hisznek, és jótetteket cselekszenek, és hisznek abban, ami leküldtetett Mohammednek és az az igazság Uruktól – Ő elrejti a rossztetteiket, és jobbá teszi azt, ami a szívükben van.
Ez azért van, mert akik hitetlenek, azok hamisságot követnek, és azok, akik hisznek, az igazságot követik Uruktól. Így állít Allah hasonlatokat az embereknek.
És amikor találkoztok azokkal, akik hitetlenek, üssetek a nyakukra, és amikor legyőztétek őket, kötözzétek meg szorosan, aztán vagy nagylelkűség, vagy váltságdíj, amíg a háború leteszi a terheit. Ez az. És ha Allah úgy akarta volna, bizonnyal bosszút állhatott volna rajtuk, de hogy próbára tegyen egyeseket közületek másokkal. És akik megöletnek Allah útján, azoknak Ő soha nem engedi veszendőbe menni a cselekedeteit.
Vezeti őket, és jobbá teszi az állapotukat,
és bebocsátja őket a Kertbe, amit megismertetett velük.
Ti, akik hisztek! Ha segítitek Allahot, akkor Ő meg fog segíteni benneteket, és szilárddá teszi a lábatokat.
De akik hitetlenek, nekik pusztulás jár, és Ő hiábavalóvá teszi a cselekedeteiket.
Ez azért van, mert ők gyűlölik azt, amit Allah leküldött, ezért Ő hiábavalóvá tette a cselekedeteiket.
Hát nem utaztak a földön, és nem látták, milyen volt a vége azoknak, akik előttük voltak? Allah elpusztította őket, ahhoz hasonló módon, ahogy az a hitetleneknek jár.
Ez azért van, mert Allah a védelmezője azoknak, akik hisznek, és mert a hitetleneknek nincs védelmezőjük.
Bizony, Allah be fogja bocsátani azokat, akik hisznek és jótetteket cselekszenek, Kertekbe, amelyek alatt folyók folynak. De azok, akik hitetlenek, az élvezeteket hajszolják, és úgy esznek, ahogy a jószágok esznek. És a Tűz lesz a lakhelyük.
És hány város volt erősebb, mint a te városod, amely elűzött téged? Elpusztítottuk őket, és nem volt nekik segítőjük.
Hát az, aki nyilvánvaló bizonyítékot követ Urától, olyan, mint az, akinek megszépíttetett a saját cselekedeteinek a gonoszsága, pedig a vágyaikat követik?
A Kert leírása, amely az istenfélőknek ígértetett: folyók vannak benne, szennyezetlen vízzel, és tejfolyók, amelyeknek az íze nem változik, soha nem romlanak meg, és borfolyók, ízletesek az ivóknak, és tiszta mézfolyók, és mindenféle gyümölcsök vannak ott nekik, és megbocsátás Uruktól. Mint aki a Tűzben lakozik örökké, és forró vizet kap inni, ami darabokra vágja a belső részeit?
És vannak köztük, akik hallgatnak téged, amíg, mikor elválnak tőled, azt mondják azoknak, akiknek tudás adatott: „Mit mondott az imént?” Ők azok, akiknek Allah lepecsételte a szívét, és ők a vágyaikat követik.
És akik elfogadják a vezetést, azokat Ő gyarapítja a vezetésben, és megadja nekik az istenfélelmüket.
Hát mi másra várnak, mint hogy az Óra eljöjjön hozzájuk hirtelen? Bizony, a jelei már eljöttek. És ha már eljön hozzájuk, hogyan használhatna nekik a megemlékezésük?
Tudd hát, hogy nincs más isten, csak Allah, és kérj bocsánatot a bűnödért, és a hívő férfiaknak, és a hívő nőknek. És Allah ismeri a mozgásotokat, és a nyugvóhelyeteket.
És akik hisznek, azt mondják: „Miért nem küldetett le egy szúra?” De amikor egy egyértelmű szúra leküldetik, és meg van említve benne a harc, látod, hogy azok, akiknek a szívében betegség van, rád néznek annak a tekintetével, aki mindjárt elájul a halálfélelemtől. Jaj nekik! Pedig jobb lenne nekik…
az engedelmesség és a helyénvaló szó. És amikor a dolog el lett határozva, bizony, jobb lett volna nekik, ha igazak Allahhoz.
És talán, ha elfordultok, romlást okoznátok a földön, és elvágnátok a rokoni kötelékeket?
Ők, azok, akiket Allah megátkozott, és megsüketítette őket, és elvette a látásukat.
Hát nem gondolkodnak el a Koránon, vagy zárak vannak a szívükön.
Bizony, akik hátat fordítanak az után, hogy a vezetés nyilvánvalóvá vált számukra, a Sátán vette rá őket, és hamis reménnyel töltötte meg őket.
Ez azért van, mert azt mondták azoknak a hitetleneknek, akik gyűlölik azt, amit Allah leküldött: „Engedelmeskedni fogunk nektek a dolog egy részében!” De Allah ismeri a titkaikat.
És Milyen lesz majd, amikor az angyalok elviszik őket, az arcukat és a hátukat ütlegelve?
Ez azért van, mert azt követték, ami megharagította Allahot, és gyűlölték az Ő megelégedését, ezért Ő haszontalanná tette a cselekedeteiket.
Vagy talán azt gondolják azok, akiknek a szívében betegség van, hogy Allah nem fogja nyilvánosságra hozni a gyűlöletüket?
És ha Mi úgy akarnánk, megmutatnánk őket neked, és megismernéd őket a jeleik alapján. De bizony, fel fogod ismerni őket a beszédük hangvétele alapján. És Allah ismeri a cselekedeteiteket.
És bizony, próbára teszünk benneteket, amíg nyilvánvalóvá tesszük az erőfeszítéseket tevőket közületek, és a türelmeseket, és próbára tesszük az ügyeiteket.
Bizony, akik hitetlenek, és elfordítanak Allah útjától, és szembeszállnak a Küldöttel, miután a vezetés nyilvánvalóvá vált számukra, soha nem árthatnak Allahnak semmit, és a cselekedeteiket hiábavalóvá teszi.
Ti, akik hisztek! Engedelmeskedjetek Allahnak, és engedelmeskedjetek a Küldöttnek, és ne tegyétek hiábavalóvá a cselekedeteiteket!
Bizony, akik hitetlenek, és elfordítanak Allah útjától, aztán meghaltak, amíg hitetlenek voltak, Allah soha nem fog megbocsátani nekik.
Ne gyengüljetek hát el, és ne kérjetek békét, amikor ti vagytok kiválóbbak, és Allah veletek van. És Ő soha nem fog megfosztani benneteket a cselekedeteitektől.
Az evilági élet csak játék és szórakozás. És ha hisztek, és félitek Allahot, Ő megadja nektek a jutalmatokat, és nem fogja a vagyonotokat kérni.
Ha azt kérné tőletek, és kényszerítene benneteket, akkor szűkmarkúak lennétek, és Ő nyilvánosságra hozná a rossz érzéseiteket.
Itt vagytok hát, akiket arra hívnak, hogy adakozzatok Allah útján, de vannak köztetek, akik visszatartják. És aki visszatartja, az saját magától tartja vissza. De Allah Gazdag, , ti pedig szükséget látók vagytok. És ha elfordultok, felcserél benneteket másokkal, aztán ők nem lesznek olyanok, mint ti.
Bizony, nyilvánvaló győzelmet adtunk neked.
Hogy Allah megbocsáthassa az előző és ezután következő bűneidet, és tökéletesítse a kegyét irántad, és egyenes útra vezessen téged.
És hogy Allah hatalmas segítséggel segíthessen meg téged.
Ő az, Aki leküldte a nyugalmat a hívők szívébe, hogy növelje őket a hitben a hitükkel. És Allahéi az egek és a föld seregei. És Allah mindent Tudó, Bölcs.
Hogy bebocsáthassa a hívő férfiakat és a hívő nőket a kertekbe, amelyek alatt folyók folynak, hogy abban lakozzanak örökké, és eltávolítsa tőlük a rossztetteiket. És Allah előtt ez a hatalmas siker.
És hogy megbüntethesse a képmutató férfiakat és a képmutató nőket, és a társító férfiakat és a társító nőket, akik gonosz feltételezést feltételeznek Allahról. Rajtuk gonosz végzet van. És Allah haragja van rajtuk, és Ő megátkozta őket, és előkészítette nekik a Poklot. Milyen rossz cél az!
És Allahéi az egek és a föld seregei. És Allah Mindenható, Bölcs.
Bizony, elküldtünk téged tanúként, örömhír hozójaként, és figyelmeztetőként.
Hogy higgyetek Allahban és a Küldöttében, és tiszteljétek, és tiszteletben tartsátok és magasztaljátok Őt reggel és este.
Bizony, akik hűséget esküsznek neked, azok Allahnak esküsznek hűséget. Allah keze van a kezük felett. Aki megszegi az esküjét, csak saját maga ellen szegi meg. És aki betartja az egyezséget, amit Allahhal kötött, annak hatalmas jutalmat fogunk adni.
Akik hátramaradtak a sivatagi arabok közül, azt mondják neked: „A vagyonunk és a családjaink lefoglaltak minket, kérj hát bocsánatot számunkra!” Azt mondják a nyelvükkel, ami nincs a szívükben. Mondd: „Kinek van ereje számotokra Allahhal szemben bármiben, ha Ő bármi ártalmat akar nektek, vagy bármi hasznot akar nektek? Nem! Allah nagyon jól ismeri, amit tesztek!”
Nem! Azt gondoltátok, hogy a Küldött és a hívők sosem fognak visszatérni a családjaikhoz, és ez jónak tűntetett fel a szíveiteknek. És gonosz feltételezést feltételeztetek, és pusztulásba tartó nép lettetek.”
És aki nem hisz Allahban és a Küldöttében, hát bizony, lángoló Tüzet készítettünk elő a hitetleneknek.
És Allahé az egek és a föld uralma. Megbocsát annak, akinek akar, és megbünteti azt, akit akar. És Allah Megbocsátó, Irgalmas.
Azt fogják mondani hátramaradtak, akikor kivonultok a hadizsákmányért, hogy elvegyétek: „Engedjétek meg nekünk, hogy kövessünk benneteket!” Meg akarják változtatni Allah szavát. Mondd: „Sosem fogtok követni minket. Így mondta Allah korábban.” Azt fogják mondani: „Nem! Ti irigyek vagytok ránk!” De nem, nem értenek, csak egy kevéssé.
Mondd a hátramaradóknak a sivatagi arabok közül: „Hívni fognak benneteket harcolni egy nagy katonai erőt birtokló nép ellen, harcolni fogtok velük, vagy önként alávetik magukat. És ha engedelmeskedtek, Allah jó jutalmat ad nektek. De ha elfordultok, ahogy elfordultatok korábban is, Ő fájdalmas büntetéssel fog megbüntetni benneteket.
Nincs vád a vakon, és nincs vád a sántán, és nincs vád a betegen. És aki engedelmeskedik Allahnak és a Küldöttének, azt Ő bebocsátja kertekbe, amelyek alatt folyók folynak, de aki elfordul, azt megbünteti fájdalmas büntetéssel.
Allah kétségkívül elégedett volt a hívőkkel, amikor hűséget esküdtek neked a fa alatt És tudta, hogy mi volt a szívükben, és leküldte rájuk a nyugalmat, és közeli győzelemmel jutalmazta őket,
és bőséges hadizsákmánnyal, amit szerezni fognak. És Allah Mindenható, Bölcs.
Allah bőséges hadizsákmányt ígért nektek, amit szerezni fogtok, és siettette nektek ezt, és visszatartotta az emberek kezét tőletek – hogy jel lehessen ez a hívőknek, és Ő az egyenes útra vezethessen benneteket.
És mást, ami felett nem volt hatalmatok. Allah átfogja ezeket, és Allah mindenek felett hatalmas.
És ha azok, akik hitetlenek, harcoltak volna veletek, bizonnyal hátat fordítottak volna, aztán nem találtak volna védelmezőt vagy segítőt.
Ez Allah szokásos módszere, ami már korábban is elmúlt. És Allah módszerében soha nem fogsz változást találni.
És Ő az, aki visszatartotta a kezüket tőletek, és a ti kezeteket tőlük Mekka területén, miután győzelmet adott nektek felettük. És Allah mindent lát, amit tesztek.
Ők azok, akik hitetlenek, és távol tartottak benneteket a Sérthetetlen Mecsettől, és megakadályozták, hogy az áldozat eljusson a helyére. És ha nem lettek volna hívő férfiak és hívő nők, akiket nem ismertetek, és legázoltátok volna őket, és ártalom ért volna benneteket miattuk, anélkül, hogy tudtátok volna, hogy Allah bebocsáthassa a kegyelmébe azt, akit akar. Ha külön lettek volna, bizonnyal megbüntettük volna azokat, akik hitetlenek közülük, fájdalmas büntetéssel.
Amikor azok, akik hitetlenek, fennhéjázással töltötték meg a szívüket – a Tudatlanság Korának a fennhéjázásával, és Allah leküldte a Tőle származó nyugalmat a Küldöttére és a hívőkre, és megerősítette őket az istenfélelem szavában, és nekik több joguk volt rá, és érdemesebbek voltak rá. És Allah minden dolog Tudója.
Bizony, Allah valóra váltja a Küldöttének álmát, igazságban. Bizony, be fogtok lépni a Sérthetetlen Mecsetbe, ha Allah úgy akarja, biztonságban, leborotvált fejjel, és rövidre vágott hajjal, félelem nélkül. De Ő tudta, amit ti nem tudtatok, és ezen kívül egy közeli győzelmet adott nektek.
Ő az, aki elküldte a Küldöttét a vezetéssel és az igaz vallással, hogy győzedelmessé tegye azt minden vallás felett. És Allah elegendő Tanú.
Mohammed Allah küldötte. És azok, akik vele vannak, szigorúak a hitetlenekkel szemben, és irgalmasak egymás között. Látod őket, ahogy meghajolnak és leborulnak az imában, az Allahtól való kegyet keresve, és az Ő megelégedését. A jelük az arcukon van, a leborulás nyomától. Ez az ő leírásuk a Tórában. És a leírásuk az Evangéliumban olyan, mint egy mag, amely kihajtja a hajtását, aztán megerősíti azt, aztán az megvastagszik, és szilárdan áll a szárán, megörvendeztetve a szántóvetőt. Hogy Ő feldühíthesse velük a hitetleneket. Allah megbocsátást és hatalmas jutalmat ígért azoknak közülük, akik hisznek, és jót cselekszenek.
Ti, akik hisztek! Ne helyezzétek magatokat Allah és a Küldötte elé! És féljétek Allahot. Bizony, Allah mindent Halló, mindent Tudó.
Ti, akik hisztek! Ne emeljétek a hangotokat a Próféta hangja fölé, és ne szóljatok hozzá hangosan a beszédetekben, ahogy egyikőtök a másikhoz szólni szokott, nehogy hiábavalók legyenek a cselekedeteitek, anélkül, hogy észrevennétek.
Bizony, akik leeresztik a hangjukat Allah Küldötte jelenlétében, ők azok, akiknek a szívét Allah próbára tette az istenfélelemben. Nekik megbocsátás és hatalmas jutalom jár.
Bizony, akik a szobáid mögül kiabálnak neked, a legtöbben nem értenek.
És ha türelmesek lettek volna, amíg kijössz, az jobb lett volna nekik. És Allah megbocsátó, irgalmas.
Ti, akik hisztek! Ha egy bűnös jön hozzátok valamilyen hírrel, vizsgáljátok meg, nehogy tudatlanságból ártsatok egy népnek, és később megbánjátok azt, amit tettetek.
És tudjátok, hogy köztetek van Allah Küldötte! Ha engedelmeskedne nektek sok dologban, bizonnyal elveszettek lennétek! De Allah megszerettette veletek a hitet, és széppé tette azt a szívetekben, és a hitetlenséget, a bűnösséget és az engedetlenséget pedig gyűlöletessé tette számotokra. Ők azok, akik igazul vezetettek.
Kegyesség ez Allahtól, és kegy. És Allah mindent Tudó, Bölcs.
És ha két csoport a hívők közül harcol, szerezzetek békét közöttük! De ha az egyik elnyomja a másikat, akkor harcoljatok az ellen, amelyik elnyomó, amíg vissza nem tér Allah parancsához. És ha visszatér, akkor kössetek békét közöttük igazsággal, és cselekedjetek igazságosan! Bizony, Allah szereti azokat, akik igazságosan cselekszenek.
A hívők nem mások, mint testvérek, szerezzetek hát békét a testvéreitek között! És féljétek Allahot, hogy kegyelmet kaphassatok.
Ti, akik hisztek! Ne gúnyolódjék egy nép egy népen! Talán azok jobbak, mint ők. És az asszonyok se gúnyolódjanak asszonyokon! Talán azok jobbak, mint ők. És ne sértegessétek a közületek valókat, és ne szólítsátok egymást csúfneveken. Nyomorúságos dolog a bűnösség neve a hit után! És aki nem gyakorol bűnbánatot, hát ők azok, akik bűnösök.
Ti, akik hisztek! Kerüljétek el a sok gyanakvást! Bizony, van olyan gyanakvás, ami bűn. És ne kémkedjetek, és ne rágalmazzátok egymást! Szeretne valamelyikőtök a halott testvére húsából enni? Nem, azt gyűlölnétek! És féljétek Allahot, bizony, Allah a bűnbánat Elfogadója, Irgalmas.
Ti emberek! Bizony, egy férfiból és egy nőből teremtettünk benneteket, aztán népekké és törzsekké tettünk benneteket, hogy megismerhessétek egymást. Bizony, a legnemesebbek Allah előtt közületek az, akik a legistenfélőbb. Bizony, Allah mindent Tudó, bensőségesen Ismerő.
A sivatagi arabok azt mondják: „Hiszünk!” Mondd: „Nem hisztek ti, hanem mondjátok: „Alávetettük magunkat!”, mert a hit még nem lépett be a szívetekbe. De ha engedelmeskedtek Allahnak és a Küldöttének, Ő nem foszt meg benneteket a cselekedeteitek jutalmától semmiben. Bizony, Allah Megbocsátó, Irgalmas.
A hívők csak azok, akik hisznek Allahban és a Küldöttében, aztán soha nem kételkednek, és vagyonukkal és életükkel Allah útján küzdenek. Ők azok, akik igazak.
Mondd: Ti akarjátok tanítani Allahot a vallásotokról, mikor Allah tudja mindazt, ami az egekben és a földön van? És Allah minden dolog Tudója.
Azt gondolják, hogy szívességet tettek neked azzal, hogy elfogadták az Iszlámot. Mondd: „Ne gondoljátok, hogy az Iszlámotok szívesség nekem! Mert nektek magatoknak fog hasznotok származni belőle, és saját magatoknak használtok vele most és az Ítélet Napján. Nem! Allah tett nektek szívességet azzal, hogy a hitre vezetett benneteket, ha igazak vagytok!”
Bizony, Allah ismeri a Láthatatlant az egekben és a földön. Bizony, Allah a Látója annak, amit tesztek.
Qaf. A dicsőséges Koránra!
Bizony, mennyire csodálkoznak azon, hogy eljött hozzájuk egy figyelmeztető saját maguk közül. És azt mondják a hitetlenek: „Csodálatos dolog ez!
Vajon, mikor meghalunk, és porrá leszünk? Távoli visszatérés az!”
Bizony, Mi tudjuk, mit vesz el tőlük a föld. És nálunk van egy megőrzött Írás.
De nem! Ők meghazudtolták az igazságot, mikor eljött hozzájuk, és összezavarodott állapotban vannak.
Hát nem néznek az égre felettük: hogyan építettük meg, és ékesítettük fel, és nincsenek rajta repedések?
És a föld: kiterítettük, és szilárdan beágyazott hegyeket helyeztünk rá, és minden gyönyörű fajtát növesztettünk rajta,
látványként és emlékeztetésként minden szolgának, aki bűnbánattal fordul.
És áldott vizet küldtünk le az égből, és kerteket növesztettünk általa, és magot az aratásra,
és magas datolyapálmákat, elrendezett fürtökkel,
ellátásként a szolgáknak. És felélesztettünk általa egy halott földet. Ilyen lesz majd az előjövés.
Meghazudtolt előttük Noé népe, és ar-Rassz társai, és Thamúd,
És Ád, és Fáraó, és Lót testvérei,
és az erdő társai, és Tubba népe. Mind meghazudtolták a Küldötteket. És beteljesedett a fenyegetésem.
Talán képtelenek lettünk volna az első teremtésre? De nem! Ők kétségben vannak az új teremtéssel kapcsolatban.
És bizony, Mi teremtettük meg az embert, és Mi tudjuk, hogy mit sugall neki a lelke, és Mi közelebb vagyunk hozzá, mint a nyaki ütőere.
Mikor a két feljegyző feljegyeznek, a jobb és a bal oldalon ülve.
Nem mond ki egyetlen szót sem az ember úgy, hogy ne lenne ott vele egy készen álló megfigyelő.
És eljön a halál görcse igazságban – ez az, amit el akartál kerülni!
És megfúvatik a harsona. Ez a Megígért Nap!
És minden lélek előjön, és vele egy hajtó, és egy tanúskodó.
„Bizony, te nem törődtél ezzel! És eltávolítottuk rólad a lepledet, és éles mától a látásod.”
És a társa azt mondja: „Ez az, ami készen van nálam.”
„Dobjatok a Pokolba minden makacs hitetlent,
a jó tiltóját, a határokat túllépőt, kételkedőt,
aki más istent tett Allahhal, dobjátok hát őt a szigorú büntetésbe!”
A társa azt mondja majd: „Urunk, nem én kényszerítettem őt, hogy túllépje a határokat, hanem ő maga volt távoli tévelygésben!”
Azt mondja majd Allah: „Ne vitázzatok az Én jelenlétemben! És bizony, elküldtem hozzátok a Figyelmeztetőt.
A szó, amit adok, nem változik Nálam. És Én nem vagyok igazságtalan a szolgáimhoz!”
Azon a Napon Ő azt mondja a Pokolnak: „Megteltél már?” És azt fogja mondani a Pokol: „Van még több?”
És a Kert közel hozatik az istenfélőkhöz, nem messze.
Ez az, ami nektek ígértetett, mindenkinek, aki bűnbánattal fordul, és megőrző,
aki félte a Kegyelmest láthatatlanul, és bűnbánó szívvel jött.
Lépjetek be oda békességben! Ez az Örökkévalóság Napja.”
Meglesz ott mindenük, amit kívánnak, és még több van Nálunk.
És hány nemzedéket pusztítottunk el előttük, akik erősebbek voltak náluk, és felfedezték a földet! Van-e hely a menekülésre?
Bizony, ebben emlékeztető van mindenkinek, akinek szíve van, vagy aki odahallgat, és tanú.
És bizony Mi teremtettük meg az egeket és a földet, és mindent, ami közöttük van, hat nap alatt, és nem érintett Minket fáradság.
Legyél hát türelmes azzal kapcsolatban, amit mondanak! És magasztald Urad dicsőségét a Nap felkelte előtt, és lenyugvása előtt.
És az éjszakából magasztaljátok őt, és a leborulás után.
És figyeljetek a Napra, amikor a hívó hívni fog egy közeli helyről.
A Napon, amikor meg fogják hallani a Kiáltást igazsággal. Ez az előjövetel Napja.
Bizony, Mi adunk életet, és Mi küldünk halálba, és Hozzánk van a visszatérés.
A Napon, amikor a föld meghasad körülöttük, sietve. Ez egy olyan összegyűjtés, ami könnyű Nekünk.
Mi tudjuk a legjobban, hogy mit mondanak, és te nem vagy kényszerítő felettük. De emlékeztesd a Koránnal azt, aki féli az Én fenyegetésemet!
A szeleket támasztókra,
és a terheket cipelőkre,
és a könnyedén úszókra,
és a parancsot kiosztókra!
Bizony, ami nektek ígértetett, az igaz!
És bizony, az Ítélet biztosan be fog következni.
Az utakkal teli égre!
Bizony, ti különböző véleményeken vagytok.
Elfordíttatott tőle az, aki elfordult.
Pusztuljanak el a rágalmazók,
azok, akiket elborított a hanyagság.
Azt kérdezik: „Mikor van az Ítélet Napja?”
A Nap, amikor a Tűz felett lesznek próbára téve!
Ízleljétek meg a próbatételeteket! Ez az, amit siettetni akartatok!
Bizony, az istenfélők Kertekben és forrásoknál lesznek,
megkapják azt, amit Uruk adott nekik. Bizony, ők ez előtt jót cselekvők voltak,
csak keveset aludtak az éjszakából,
és a hajnal előtti órákban bocsánatért könyörögtek.
És a kérőnek és a nincstelennek jogos része volt a vagyonukban.
És a földön jelek vannak azoknak, akik bizonyosak.
és saját magatokban is. Hát nem látjátok?
És az égben van az ellátásotok, és mindaz, ami nektek ígértetett.
És az ég és a föld Urára, ez az igazság, mint ahogy beszéltek.
Elért téged Ábrahám tiszteletre méltó vendégeinek története?
Amikor eljöttek hozzá, és azt mondták: „Békesség!” Azt mondta: „Békesség, ismeretlen nép!”
Aztán a háza népéhez ment, és egy kövér borjúval jött elő.
És eléjük helyezte. Azt mondta: „Nem esztek?”
És félelmet érzett velük kapcsolatban. Azt mondták: „Ne félj”, és jó hírt mondtak neki egy tudással rendelkező fiúról.
És a felesége előjött nagy hanggal, és az arcára csapott, és azt mondta: „Egy öreg meddő asszony!”
Azt mondták: „Így mondta Urad! Bizony, Ő a Bölcs, a mindent Tudó.”
Azt mondta: „Mi hát a megbízatásotok, ti hírnökök?”
Azt mondták: „Bizony, egy bűnös néphez küldettünk,
hogy agyagköveket küldjünk le rájuk,
amelyek megjelöltettek Urad által a bűnösöknek!”
És kihoztuk abból a hívőket.
De nem találtunk abban mást, mint egyetlen háznyit a muszlimokból.
És jelet hagytunk ott azoknak, akik félik a fájdalmas büntetést.
És Mózesben, amikor elküldtük őt Fáraóhoz, nyilvánvaló bizonyítékkal.
De ő elfordult a hadaival, és azt mondta: „Varázsló, vagy őrült!”
Ezért megragadtuk őt és a seregeit, és a tengerbe vetettük, és őt illette a vád.
És Ádban, amikor elküldtük ellenük a meddő szelet.
Nem hagyott meg semmit abból, amit elért, hanem olyanná tette, mint a szétomlott romok.
És Thamúdban, amikor azt mondták nekik: „Érezzék jól magatokat egy ideig!”
De ők lázadtak Uruk parancsa ellen, ezért megragadta őket a Kiáltás, miközben nézték.
Nem voltak képesek felállni, és nem tudtak segíteni magukon.
És Noé népe előttük hasonlóképpen járt. Bizony, ők bűnben megátalkodott nép voltak.
És az egeket erővel építettük meg, és bizony, Mi vagyunk a kiterjesztői.
És a földet kiterítettük, és milyen kitűnő kiterítők vagyunk!
És mindenből párokat teremtettünk, hogy megemlékezhessetek.
Meneküljetek hát Allahhoz, bizony, én nyilvánvaló figyelmeztető vagyok Tőle hozzátok.
És ne tegyetek Allahhal más istent. Bizony, én nyilvánvaló figyelmeztető vagyok Tőle hozzátok.
Hasonlóképpen, nem jött el Küldött azokhoz, akik előttük voltak, csak úgy, hogy azt mondták: „Varázsló, vagy őrült!”
Átadták ezt egymásnak? Nem, ők a határokat túllépő nép voltak!
Fordulj hát el tőlük, mert téged nem érhet vád.
És emlékeztess, mert bizony, az emlékeztetés használ a hívőknek.
És nem másért teremtettem a dzsinneket és az embereket, mint hogy Engem szolgáljanak.
Nem akarok ellátást tőlük, és nem akarom, hogy tápláljanak.
Bizony, Allah a Gondoskodó, az erő Birtokosa, a Szilárd.
És bizony, akik vétkeznek, azoknak rész jár, mint a társaik része. Ne kérjék hát Tőlem, hogy siettessem!
Jaj hát azoknak, akik hitetlenek, a Napjuk miatt, ami nekik ígértetett!
A hegyre,
a leírt Könyvre,
amely kitekert tekercseken van leírva,
a Látogatott Házra,
a magasra emelt tetőre,
a megtelt tengerre,
Bizony, Urad büntetése bizonyosan be fog következni!
Nincs, aki elháríthatná azt.
Azon a Napon az ég megrázkódik, rázkódással,
és a hegyek elmozdulnak, elmozdulással,
és jaj azon a Napon a meghazudtolóknak!
Akik hamisságban szórakoznak.
Azon a Napon a Pokol tüzébe hajíttatnak, hajítással:
„Ez a Tűz, amit tagadtatok!
Hát vajon varázslat ez, vagy nem láttok?
Égjetek hát benne! Legyetek türelmesek, vagy türelmetlenek, mindegy nektek. Csak azért kaptok fizetséget, amit cselekedtetek!”
Bizony, az istenfélők Kertekben és boldogságban lesznek,
élvezve azt, amit Uruk ad nekik. És Uruk megvédelmezi őket a Pokoltűz büntetésétől.
„Egyetek és igyatok elégedettséggel azért, amit cselekedtetek!”
Felsorakoztatott fekhelyeken heverve, és nagy szemű, gyönyörű lányokkal házasítjuk meg őket.
És azok, akik hittek, és a leszármazottaik, akik követték őket a hitben – csatlakoztatjuk majd hozzájuk a leszármazottaikat, és nem fosztjuk meg őket semmitől a cselekedeteiket tekintve. Minden ember csak azért lesz zálogban, amit megkeresett.
És ellátjuk őket gyümölccsel és hússal, amiből csak kívánnak.
Ott kupát adnak körbe egymásnak, amelyben nem lesz helytelen beszéd, sem bűn.
És fiatal fiúk járnak körbe közöttük, mintha jól őrzött gyöngyök lennének.
És közelebb húzódnak majd egymáshoz a Kert lakói, egymást kérdezgetve.
Azt mondják majd: „Bizony, korábban, a családunk körében féltünk.
De Allah kegyes volt irántunk, és megvédett minket a perzselő Tűz büntetésétől!
Bizony, mi korábban Hozzá fohászkodtunk! Bizony, Ő a Jóságos, az Irgalmas.”
Emlékeztess hát, mert Urad kegyelméből nem vagy jövendőmondó, vagy őrült!
Vagy azt mondják: „Egy költő! Várjuk, hogy idővel valami csapás sújtsa!”
Mondd: „Várjatok, bizony, én is veletek vagyok a várakozók között!”
Vagy az álmaik parancsolják nekik ezt, vagy talán bűnös nép ők?
Vagy azt mondják: „Kitalálta ezt!” De nem! Nem hisznek.
Hozzanak hát egy ehhez a Koránhoz hasonló kijelentést, ha igazak!
Vagy talán semmiből lettek teremtve, vagy ők voltak a teremtők?
Vagy ők teremtették az egeket és a földet? Nem! Ők nem bizonyosak.
Vagy talán náluk vannak Urad kincsestárai, vagy ők az irányítói.
Vagy van egy létrájuk, aminek segítségével hallgatózhatnak? Akkor hozzanak a hallgatózóik nyilvánvaló bizonyítékot!
Vagy Neki lányai vannak, és nektek fiaitok vannak?
Vagy fizetségek kérsz tőlük hogy terhes lenne nekik az adósság?
Vagy náluk van-e a Láthatatlan, hogy leírják azt?
Vagy tervet akarnak szőni? De azok, akik hitetlenek, ők maguk azok, akik ellen a terv szövődik.
Vagy van más istenük Allahon kívül? Magasztaltassék Allah az felett, amit társítanak mellé!
És ha látnák, hogy az ég egy darabja lezuhan, azt mondanák: „Egymásra torlódott felhők!”
Hagyd hát őket, amíg találkoznak a Napjukkal, amikor el fognak ájulni.
A Napon, amikor a tervük nem használ majd nekik semmit, és nem lesznek megsegítve.
És bizony, azoknak, akik rosszat cselekednek, büntetés van már előtte is, de a legtöbben nem tudják.
Várj hát türelmesen Urad parancsára, mert bizony, a Mi Tekintetünk előtt vagy. És magasztald Urad dicsőségét, mikor felállsz.
és magasztald őt az éjszaka egy részében, és a csillagok után!
A csillagra, amikor lenyugszik,
a társatok nem tévelyeg, és nem téved,
és nem a saját vágyai szerint beszél.
Nem más ez a Korán, mint kinyilatkoztatott kinyilatkoztatás.
Az tanította, aki hatalmas az erejében,
az erő birtokosa. És felemelkedett,
és a legmagasabb horizonton volt.”
Aztán közeledett, és lejjebb ereszkedett,
két íjhossznyi távolságra volt, vagy még közelebb.
És kinyilatkoztatta szolgájának, amit kinyilatkoztatott.
A szíve nem hazudott azzal kapcsolatban, amit látott.
Hát ti vajon vitatkoztok vele azzal kapcsolatban, hogy mit látott?
És bizony, látta őt egy másik alkalommal,
a végső határ tüskefájánál.
ahhoz közel van a menedék Kertje.
Amikor beborította a tüskefát az, ami beborította.
A tekintet nem fordult el, és nem lépett túl.
Bizony, Ura legnagyobb jelei közül látott.
Hát nem láttátok-e al-Latot és al-Uzzát?
És Manatot, a harmadikat, a másikat?
Tieitek lennének a férfiak, és Övé a nők?
Ez akkor igazságtalan megosztás!
Nem mások ezek, mint nevek, amiket megneveztetek, ti, és az ősapáitok, amire Allah nem küldött le semmilyen bizonyítékot. Nem követnek mást, csak feltételezést, és amit a lelkük vágyik. És bizony, a vezetés eljött hozzájuk Uruktól.
Vagy vajon az ember azt kapja, amire vágyik?
De Allahé az utolsó és az első!
És hány angyal van az egekben, akiknek a közbenjárása nem használ semmit, kivéve miután Allah engedélyt annak, akinek akar, és akivel elégedett.
Bizony, akik nem hisznek a Túlvilágban, női nevekkel nevezik meg az angyalokat,
és nincsen ezzel kapcsolatban tudásuk. Nem követnek mást, csak feltételezéseket. És bizony, a feltételezések nem használnak semmit az igazság ellen.
Fordulj hát el attól, aki elfordul a Mi emlékeztetőnktől, és nem vágyik másra, csak az evilági életre.
Ennyi az összes tudásuk, amit elérnek. Bizony, Urad tudja legjobban, ki tévelyedett el az Ő útjától, és Ő tudja legjobban, hogy ki a vezetett.
És Allahé mindaz, ami az egekben van, és mindaz, ami a földön van, hogy megfizethessen azoknak, akik rosszat cselekszenek, azzal, amit cselekedtek, és megfizethessen azoknak, akik jót cselekszenek, a legjobbal.
Azok, akik elkerülik a nagy bűnöket és az erkölcstelenséget, kivéve a kis vétségeket – bizony, Urad hatalmas a megbocsátásban. Ő ismer a legjobban benneteket, mikor először a földből teremtett benneteket, és mikor magzatok voltatok az anyáitok méhében. Ne tulajdonítsatok hát tisztaságot saját magatoknak! Ő tudja a legjobban, hogy kik az istenfélők.
Láttad azt, aki elfordult,
és keveset adott, és visszatartott?
Talán nála van a Láthatatlan tudása, és képes látni?
Vagy nem tájékoztatták arról, hogy mi volt Mózes lapjain,
és Ábrahámén, aki teljesítette?
Hogy egyetlen teherhordó sem viseli másnak a terhét,
és hogy az embernek nem jár más, csak amiért fáradozik.
És hogy a fáradozása hamarosan látható lesz,
aztán megfizetnek neki érte, teljes megfizetéssel.
És hogy Uradhoz vezet a végső cél,
és hogy Ő az, aki nevetésre vagy sírásra késztet,
és hogy Ő az, aki életet ad és halálba küld,
és hogy Ő teremtette a párokat, a férfit és a nőt,
egy cseppből, a férfi és nő összevegyült magvából, amikor kilövell,
és hogy az Ő feladata még egyszer előhozni.
És hogy Ő az, Aki meggazdagít, és elégedetté tesz,
és hogy Ő a Szíriusz nevű csillag Ura.
És hogy Ő elpusztította az első Ádot,
és Thamúdot, nem kímélvén meg,
és Noé népét előtte. Bizony, ők bűnösebbek és lázadóbbak voltak,
és a Felfordított Városokat elpusztította.
És beborította őket az, ami beborította.
Hát Uratok melyik kegyét vonjátok kétségbe?
Ez egy figyelmeztető, a korábbi figyelmeztetők közül.
Közeledik a Közeledő!
Nem fedheti fel azt más Allahon kívül.
Hát csodálkoztok ezen a kijelentésen?
És nevettek, és nem sírtok?
És szórakoztok?
Boruljatok hát le Allah előtt, és szolgáljátok!
Elközeledett az Óra, és kettészakadt a Hold.
És ha látnak egy jelet, elfordulnak és azt mondják: „Varázslat ez, amely folytatódik!”
És meghazudtolták az igazságot, saját vágyaikat követve, de minden dolog ki lesz egyenlítve.
És bizony, eljött hozzájuk a hír, amiben fenyegetés van,
tökéletes bölcsesség, de mit  használtak nekik a figyelmeztetők?
Fordulj hát el tőlük azon a Napon, mikor a hívó szörnyű dologhoz fogja őket hívni.
A tekintetük alázatos lesz, úgy jönnek elő a sírjukból, mintha szétszóródó sáskák lennének.
Előresietnek a hívóhoz. A hitetlenek azt fogják mondani: „Nehéz nap ez!”
Tagadott Noé népe is előttük, és meghazudtolták a szolgánkat, és azt mondták: „Őrült!”, és elűzetett.
És Urát szólította: „Legyőzettem, segíts hát rajtam!”
És megnyitottuk az egek kapuját, leömlő esővel,
és forrásokat fakasztottunk elő a földből, és a víz találkozott egy előre elrendelt dologra.
És vittük őt egy palánkokból és szögekből készült bárkán.
amely a Mi szemünk előtt hajózott, jutalomként annak, akit megtagadtak.
És bizony, meghagytuk azt jelként. Van-e bárki, aki megfogadja a figyelmeztetést?
Milyen volt hát a büntetésem és a figyelmeztetésem?
És bizony, könnyűvé tettük a Koránt a megemlékezésre. Van-e hát valaki, aki megfogadja a figyelmeztetést?
Ád tagadott, és milyen volt az Én büntetésem, és az Én figyelmeztetéseim?
Bizony, tomboló szelet küldtünk rájuk a folyamatos szerencsétlenség napján,
úgy szakította ki az embereket, mintha datolyapálmák kitépett törzsei lennének.
Milyen volt hát a büntetésem és a figyelmeztetésem?
És bizony, könnyűvé tettük a Koránt a megemlékezésre. Van-e hát valaki, aki megfogadja a figyelmeztetést?
Thamúd népe meghazudtolta a figyelmeztetéseket,
és azt mondta: „Egy közülünk való emberi lény az, akit kövessünk? Bizony, akkor biztosan tévelygésben és őrültségben leszünk!
Hozzá küldetett el az emlékeztető közülünk? Nem, hanem arcátlan hazug ő!”
Holnap meg fogják tudni, hogy ki a hazug, az arcátlan!
Bizony, elküldjük hozzájuk a nősténytevét, próbatételként számukra, figyeld hát őket, és légy türelmes!
És tájékoztasd őket, hogy a vizet meg kell osztani közöttük, mindegyik ivást meghatározva.
De ők hívták a társukat, és ő fogta, és elvágta a térdinát.
Milyen volt hát a büntetésem és a figyelmeztetésem?
Bizony, egyetlen hatalmas Kiáltást küldtünk rájuk, és olyanok lettek, mint a száraz ágdarabok, amiket a kerítésépítő használ.
És bizony, könnyűvé tettük a Koránt a megemlékezésre.
Lót népe tagadta a figyelmeztetéseket.
Bizony, kövek viharát küldtük rájuk, kivéve Lót családjára – őket megmentettük a hajnal előtti órákban,
kegyelemként Tőlünk. Így jutalmazzuk azt, aki hálás.
És bizony, figyelmeztette őket a büntetésünkre, de ők kétségbe vonták a figyelmeztetést.
És bizony a vendégeit követelték tőle  ezért megvakítottuk a szemüket: „Ízleljétek hát meg a büntetésemet és a figyelmeztetéseimet!”
És bizony, folyamatos büntetés, ragadta meg őket kora reggel.
Ízleljétek hát meg a büntetésem és a figyelmeztetéseim!
És bizony, könnyűvé tettük a Koránt a megemlékezésre. Van-e hát valaki, aki megfogadja a figyelmeztetést?
És bizony, a figyelmeztetések eljöttek Fáraó népéhez.
Ők tagadták a jeleinket, mindegyiket, ezért megragadtuk őket a Mindenható, a Hatalmas megragadásával.
Vajon jobbak-e ti, mint azok, vagy nektek felmentés adatott a Könyvben?
Vagy azt mondják: „Mi egy legyőzhetetlen csoport vagyunk!”?
Hamarosan a tömegük le lesz győzve, és hátat fordítanak.
De nem! Az Óra a megígért idejük, és az Óra szomorúbb lesz, és keserűbb lesz számukra.
Bizony, a bűnösök tévedésben és őrültségben vannak.
A Napon majd az arcukon vonszoltatnak a Tűzbe: „Ízleljétek meg a Pokol érintését!”
Bizony, mindent mérték szerint teremtettünk.
És a Mi parancsunk csak egyetlen, mint egy szempillantás.
És bizony, Mi elpusztítottuk a hozzátok hasonlókat, van-e hát bárki, aki megfogadja a figyelmeztetést?
És minden, amit tettek, egy írott feljegyzésben van.
És minden kicsi és nagy dolog le van írva.
Bizony, az istenfélők kertekben és folyóknál lesznek,
a megtiszteltetés helyein, a Hatalmas Király jelenlétében.
A Kegyelmes
megtanította a Koránt,
megteremtette az embert,
és megtanította neki az érthető beszédet.
A Nap és a Hold kimért pályán futnak,
és a csillagok és a fák leborulnak.
És az egeket felemelte, és felállította a mérleget,
hogy ne tévelyedjetek el a mértékben.
És állapítsátok meg a súlyt igazsággal, és ne csökkentsétek a mérleget.
És a földet kiterítette a teremtményeknek,
gyümölcsök vannak azon, és datolyapálmák, datolyafürtökkel,
és gabonák, szalmával, és illatos növények.
Uratok melyik kegyét tagadjátok hát?
Ő teremtette az embert a cseréphez hasonló hangot adó agyagból,
és megteremtette a dzsinneket a tűz füstetlen lángjából.
Uratok melyik kegyét tagadjátok hát?
A két Kelet és a két Nyugat Ura,
Uratok melyik kegyét tagadjátok hát?
Ő engedte szabadon a két tengert, amelyek találkoznak.
Akadály van köztük, amelyet nem hághatnak át.
Uratok melyik kegyét tagadjátok hát?
Mindkettőből, előjön a gyöngy és a korall,
Uratok melyik kegyét tagadjátok hát?
És Övéi a hajók, amelyek hegyként magasodnak a tengeren,
Uratok melyik kegyét tagadjátok hát?
Mindenki, aki rajta van a földön, el fog múlni,
de megmarad Urad, a hatalom és bőkezűség Birtokosának Arca.
Uratok melyik kegyét tagadjátok hát?
Őt kéri mindenki, aki csak az egekben és a földön van. Minden nap valami ügyben (munkálkodik).
Uratok melyik kegyét tagadjátok hát?
Hamarosan felétek fordulunk, ti két csoport,
Uratok melyik kegyét tagadjátok hát?
Ti dzsinnek és emberek gyülekezete! Ha képesek vagytok áthatolni az egek és a föld határain túl, akkor hatoljatok! Nem hatolhattok át, csak az hatalommal.
Uratok melyik kegyét tagadjátok hát?
A tűz lángja és a füst küldetik mindkettőtök ellen, és nem tudjátok megvédeni magatokat.
Uratok melyik kegyét tagadjátok hát?
Amikor az ég kettéhasad, és rózsás színű lesz, mint a vörös bőr,
Uratok melyik kegyét tagadjátok hát?
Azon a Napon sem embert, sem dzsinnt nem kérdeznek meg a bűneiről.
Uratok melyik kegyét tagadjátok hát?
A bűnösök felismertetnek majd a jelükről, és meg lesznek ragadva az üstöküknél és a lábuknál.
Uratok melyik kegyét tagadjátok hát?
Ez a Pokol, amit a bűnösök tagadtak!
Körbejárnak majd közte és a felforrósított forró víz között.
Uratok melyik kegyét tagadjátok hát?
De annak, aki fél az Ura előtt állástól, két Kertje lesz,
Uratok melyik kegyét tagadjátok hát?
szétágazó ágakkal.
Uratok melyik kegyét tagadjátok hát?
Mindkettőben két zubogó forrás van,
Uratok melyik kegyét tagadjátok hát?
és mindkettőben minden fajta gyümölcs, párokban.
Uratok melyik kegyét tagadjátok hát?
Fekhelyeken hevernek, amelyek borítása brokátból van, és mindkét kert gyümölcsei közel vannak.
Uratok melyik kegyét tagadjátok hát?
Szemérmes tekintetű társaik lesznek azokban, akiket nem érintett korábban sem ember, sem dzsinn.
Uratok melyik kegyét tagadjátok hát?
Mintha csak rubintok és korallok lennének.
Uratok melyik kegyét tagadjátok hát?
Lehet a jó jutalma más, mint jó?
Uratok melyik kegyét tagadjátok hát?
És ezek a kettőn kívül két kert van,
Uratok melyik kegyét tagadjátok hát?
Mély sötétzöld.
Uratok melyik kegyét tagadjátok hát?
Mindkettőben két zubogó forrás lesz.
Uratok melyik kegyét tagadjátok hát?
Mindkettőben gyümölcsök, datolyapálmák és gránátalmák.
Uratok melyik kegyét tagadjátok hát?
Jók és gyönyörűek vannak bennük,
Uratok melyik kegyét tagadjátok hát?
nagy, sötét szeműek, sátrakban őrzöttek.
Uratok melyik kegyét tagadjátok hát?
Akiket sem ember, sem dzsinn nem érintett előttük.
Uratok melyik kegyét tagadjátok hát?
Zöld párnákon és gyönyörű szőnyegeken hevernek.
Uratok melyik kegyét tagadjátok hát?
Áldott legyen Urad, a hatalom és bőkezűség Birtokosának Neve!
Amikor a Bekövetkező bekövetkezik,
senki nem fogja tagadni a bekövetkeztét,
lealacsonyít, és felemel.
Amikor a föld megrázkódik rázkódva,
és a hegyek szétomlanak, porrá omlással,
hogy szétszóródó porszemek lesznek.
És háromfélék lesztek.
A Jobb társai, kik a Jobb társai?
És a Bal társai, kik a Bal társai?
És a legelsők, a legelsők,
akik a legközelebb vannak!
A Boldogság Kertjeiben,
egy nagy csoport a korábbiakból,
de kevesen a későbbiekből.
Feldíszített fekhelyeken,
egymással szemben hevernek.
Halhatatlan ifjak járnak körbe közöttük,
edényekkel, korsókkal, és kupával egy zubogó forrásból,
nem kapnak fejfájást attól, és nem részegednek le.
És gyümölcsök, amit csak választanak,
és madarak húsa, amit csak kívánnak.
És gyönyörű, sötét szemű nők,
mintha megőrzött gyöngyök lennének.
Jutalom azért, amit cselekedtek.
Nem hallanak ott hiábavaló beszédet, vagy bűnös szót,
csak azt mondják: „Békesség! Békesség!”
És a Jobb társai, kik a Jobb társai?
Tüskétlen tüskefák között,
és akáciák között, amelyek gyümölccsel rétegzettek. Mások szerint banánfák, illetve egyfajta tüskés bozót, amely Arábiában honos. A Kertben azonban ez is gyümölccsel lesz teli. Mudzsahid (r.a.) szerint a Mindenható Allah azért említi éppen ezeket a fákat, mert az arabok szerettek az árnyékukban pihenni, még akkor is, ha a gyümölcsük nem volt ehető. A Túlvilágon azonban ezek a kedves fáik nem csak árnyat, hanem bőséges, és minden evilági gyümölcsnél ízletesebb gyümölcsöt is fognak adni.
És kiterjedt árnyék, a két Szahíhban is olvashatjuk, hogy Abu Szaíd al-Khudri (r.a.) arról számolt be, hogy Allah Küldötte (s.a.w.) azt mondta: „Van egy fa a Paradicsomban, amely alatt a leggyorsabb lovas sem ér át száz év alatt.”
és zubogó víz,
és bőséges gyümölcsök,
nem lesz korlátozva, és nem lesz megtiltva.
és felemelt fekhelyeken.
Bizony, megteremtettük őket teremtéssel,
és szüzekké tettük őket,
elkötelezettek, azonos korúak
a Jobb társainak.
Egy nagy csoport a korábbiakból,
és egy nagy csoport a későbbiekből.
És a Bal társai, kik a Bal társai?
Perzselő Tűzben, és forró vízben lesznek,
és fekete füst árnyékában,
ami nem hűvös, és nem is kellemes.
Bizony, korábban ők nagy jólétben éltek,
és kitartottak a nagy bűnben.
És azt mondták: „Vajon amikor meghalunk, és por és csontok leszünk, fel leszünk támasztva?
És az ősapáink is?”
Mondd: „Bizony, a korábbiak és a későbbiek,
bizony, össze lesznek gyűjtve a jól ismert Nap találkozójára!
Aztán, bizony, ti tévelygők, meghazudtolók!
Bizony a zakkúm fáról fogtok enni.
Azzal fogjátok megtölteni a gyomrotokat,
és forró vizet isztok rá,
és úgy fogtok inni, mint a szomjas tevék isznak!”
Ez lesz a megvendégelésük az Ítélet Napján!
Mi (Allah) teremtettünk benneteket, miért nem ismeritek hát el az igazságot?
Láttátok-e azt, amit kilövelltek?
Vajon ti vagytok, aki teremti azt, vagy Mi vagyunk a Teremtő?
Mi rendeltük el közöttetek a halált, és nem tudtok megelőzni.
abban változtatjuk meg a formátokat, és megteremtünk benneteket abban a formában, amiről nincsen tudomásotok.
És bizony, ismeritek az első teremtést, hát nem fogadjátok meg az intést?
Láttátok-e azt, amit elvettek?
Ti vagytok-e azok, aki megnöveszti, vagy Mi vagyunk a növesztő?
Ha Mi úgy akarnánk, bizonnyal száraz törmelékké tennénk, és akkor tanácstalanul maradnátok:
„Bizony, tönkrementünk,
sőt, meg vagyunk fosztva!”
Láttátok-e a vizet, amit isztok?
Ti külditek le az esőfelhőkből, vagy Mi vagyunk a leküldő?
Ha Mi úgy akarnánk, sóssá tehetnénk, miért nem vagytok hát hálásak?
Láttátok-e a tüzet, amit gyújtotok?
Ti hoztátok létre a fáját, vagy Mi vagyunk a létrehozó?
Mi tettük azt emlékeztetővé, és kényelemmé az utazóknak a sivatagban.
Magasztaljátok hát Hatalmas Uratok nevét!
De nem! Esküszöm a csillagok nyugvóhelyére!
És bizony, hatalmas eskü ez, bárcsak tudnátok!
Bizony, ez egy nemes Korán,
jól őrzött Könyvben,
nem érinthetik azt, csak a megtisztultak.
Kinyilatkoztatás a Világok Urától.
Ez az a kijelentés az, ami iránt megvetőek vagytok?
És az ellátásotokká teszitek azt, hogy tagadtok?
Akkor miért nem, mikor a lélek eléri a torkot,
és abban a pillanatban néztek,
és Mi közelebb vagyunk hozzá, mint ti, csak ti nem láttok –
akkor miért nem – ha azt állítjátok, hogy úgysem vagytok a Mi parancsunk alatt,
miért nem hozzátok vissza azt a testbe, ha igazak vagytok?
És ha azok között volt, akik közel hozattak Allahhoz,
akkor számára az elmúlás pihenés, és kellemes nyugvóhely, és a Boldogság Kertje.
És ha a Jobb társai közül való volt,
akkor: „Békesség neked, a Jobb társai közül!”
De ha a tagadók, a tévelygők közül való volt,
akkor számára a vendéglátás a forró víz,
és az égés a Tűzben!
Bizony, ez a nyilvánvaló igazság!
Magasztald hát Hatalmas Urad nevét!
Allahot magasztalja mindaz, amit az egekben van, és mindaz, ami a földön van, és Ő a Mindenható, a Bölcs.
Övé az egek és a föld uralma, Ő ad életet és küld halálba, és Ő mindenek felett Hatalmas.
Ő az Első, és az Utolsó, a Nyilvánvaló, és a Rejtett, és Ő minden dolog Tudója.
Ő az, Aki megteremtette az egeket és a földet hat nap alatt, aztán a Trónra emelkedett. Ő tudja, mi hatol be a földbe, és mi jön elő belőle, és mi ereszkedik alá az égből, és mi emelkedik fel abba, és Ő veletek van, bárhol is vagytok. És Allah mindent lát, amit tesztek.
Övé az egek és a föld uralma, és Allahhoz térnek vissza az ügyek.
Beolvasztja az éjszakát a nappalba, és beolvasztja a nappalt az éjszakába. És Ő tudja, hogy mi van a szívekben.
Higgyetek Allahban és a Küldöttében, és adakozzatok abból, aminek az örököseivé tett benneteket. És akik hisznek és adakoznak, nekik hatalmas jutalom jár.
És miért nem hisztek Allahban, mikor a Küldött arra hív benneteket, hogy higgyetek Uratokban. És bizony, Ő az ígéreteteket vette tőletek, ha hívők vagytok!
Ő az, aki nyilvánvaló ájákat küld le a szolgájának, hogy kihozhasson benneteket a sötétségből a fényre. És bizony, Allah Kedves és Irgalmas hozzátok.
És miért nem adakoztok Allah útján, mikor Allahé az egek és a föld öröksége? Nem egyenlők közületek azok, akik harcoltak és adakoztak még a győzelem előtt. Ők nagyobb rangúak, mint azok, akik adakoztak és harcoltak utána. De mindegyiküknek a legjobbat ígérte meg Allah. És Allah nagyon jól ismeri azt, amit cselekszetek.
Ki az, aki jóravaló kölcsönt adna Allahnak, hogy Ő megsokszorozza azt neki, és kegyes jutalom járjon neki?
Azon a Napon látni fogjátok a hívő férfiakat és a hívő nőket, a fényük megelőzi őket, előttük és a jobb oldalukon: „Jó hírek vannak nektek ma – kertek, amelyek alatt folyók folynak, abban lakoztok örökké. Ez a hatalmas siker.”
Azon a Napon a képmutató férfiak és a képmutató nők azt mondják majd azoknak, akik hittek: „Várjatok meg minket, hogy szerezhessünk a fényetekből!” Azt mondják majd nekik: „Menjetek vissza magatok mögé, és keressetek fényt!” És felemeltetik közöttük egy fal, kapukkal, és azon belül lesz a kegyelem, és rajta kívül a büntetés.
Megszólítják majd őket: „Hát nem voltunk veletek az evilági életben?” Azt mondják a hívők: „Igen, de kísértésbe vittétek saját magatokat, és vártatok, és kételkedtetek, és megtévesztett benneteket a hamis remény, amíg eljött Allah parancsa. És a Megtévesztő (a Sátán) megtévesztett benneteket Allahhal kapcsolatban.
Ezért ma nem fogadtatik el tőletek semmilyen váltságdíj, sem azoktól, akik hitetlenek voltak. A lakhelyetek a Tűz, az a menedéketek, és milyen gonosz úti cél!
Hát nem jött el az idő azoknak, akik hisznek, hogy a szívük megalázkodjék az Allahra való emlékezés előtt, és az előtt, ami leküldetett az igazságból? És hogy ne legyenek olyanok, mint akiknek a Könyv adatott előttük, és az idő meghosszabbíttatott számukra, ezért a szívük megkeményedett. Sokan közülük megátalkodottak a bűnben.
Tudjátok meg, hogy Allah ad életet a földnek a halála után. Bizony, egyértelművé tettük számotokra a jeleket, hogy megérthessétek.
Bizony, az adakozó férfiak és az adakozó nők, és akik helyénvaló kölcsönt adnak Allahnak, meg lesz az sokszorozva nekik, és kegyes jutalmuk lesz.
És akik hisznek Allahban és a Küldöttében – ők az igazak – és a mártírok, akik Allahnál vannak, meg fogják kapni a fizetségüket és a fényüket. De azok, akik hitetlenek, és tagadják a Mi ájáinkat, ők azok, akik a Pokoltűz társai.
Tudjátok meg, hogy az evilági élet játék és szórakozás, és ékességek, és kölcsönös büszkélkedés, és versengés a vagyon és a gyermekek tekintetében. Mint az eső példája: a növekedése megörvendezteti a szántóvetőt, aztán kiszárad, és látod, hogy megsárgul, aztán száraz törmelék lesz. És a Túlvilágon szigorú büntetés van, és megbocsátás Allahtól, és a megelégedése. De az evilági élet nem más, csak a káprázat élvezete.
Versengjetek Uratok megbocsátásáért, és egy Kertért, amelynek a szélessége olyan, mint az egeké és a földé – előkészíttetett azoknak, akik hisznek Allahban és a Küldöttében. Ez Allah kegye, annak adja, akinek Ő akarja. És Allah a hatalmas kegy Birtokosa.
Nem sújt le egyetlen csapás sem a földre, vagy saját magatokban, hogy ne lenne egy Feljegyzésben, mielőtt megtörténtté tesszük azt. Bizony, ez könnyű Allahnak.
Hogy ne szomorkodjatok amiatt, ami elkerült benneteket, és ne örvendezzetek mértéktelenül amiatt, amit adtunk nektek. És Allah nem szereti a megtévedt dicsekvőket,
akik szűkmarkúak, és szűkmarkúságra serkentik az embereket. És aki elfordul, tudnia kell, hogy hát bizony Allah Gazdag, nem szorul rá senkire, a dicséret Birtokosa.
Bizony, elküldtük a Küldötteinket nyilvánvaló bizonyítékokkal, és leküldtük velük a Könyvet és a Mérleget, hogy az emberek megalapozhassák az igazságosságot. És leküldtük a vasat, amelyben hatalmas erő van, és előnyök az embereknek, hogy Allah nyilvánvalóvá tehesse, hogy ki segíti Őt és a Küldötteit, láthatatlanul. Bizony, Allah Erős, Mindenható.
És bizony, elküldtük Noét és Ábrahámot, és a leszármazottaik közé helyeztük a prófétaságot és a Könyvet. És közöttük vannak vezetettek, de a legtöbben megátalkodottan engedetlenek.
Aztán elküldtük a Mi Küldötteinket a nyomukban, és követtük Jézussal, Mária fiával, és neki adtuk az Evangéliumot. És a követőinek a szívébe szeretetteljességet és irgalmat helyeztünk. De a szerzetességet ők találták ki, Mi nem írtuk elő nekik, csak, hogy Allah megelégedését keressék. De nem tartották meg azt megfelelő megtartással. És azoknak, akik hittek közülük, megadtuk a jutalmukat, de a legtöbben megátalkodott bűnösök.
Ti, akik hisztek! Féljétek Allahot, és higgyetek a Küldöttében. Ő kétszeres részt fog adni nektek a jutalmából. És fényt fog adni nektek, amelynél járhattok, és megbocsát nektek. Bizony, Allah Megbocsátó, Irgalmas.
Hogy a Könyv Népe tudhassa, hogy nincs semmi hatalmuk Allah kegye felett, és hogy a kegy Allah kezében van, annak ad belőle, akinek akar. És Allah a hatalmas kegy Birtokosa.
Bizony, Allah hallotta annak a beszédét, aki vitatkozik veled a férjével kapcsolatban, és Allahnak panaszkodik. És Allah hallja a párbeszédeteket. Bizony, Allah a mindent Halló, mindent látó.
Azok közületek, akik zihárral válnak el a feleségeiktől, hát ők nem az anyáik! Nem mások az anyáik, csak azok, akik megszülték őket. És bizony, gonosz szót és hazugságot mondanak. De bizony, Allah Elnéző, Megbocsátó.
És azok, akik zihárral válnak el a feleségeiktől, és vissza akarják vonni, amit mondtak, hát szabadítsanak fel egy rabszolgát, mielőtt érintenék egymást. Ez az, amivel figyelmeztetve vagytok. És Allah nagyon jól ismeri, amit tesztek.
És aki nem talál, az böjtöljön két egymás után következő hónapot, mielőtt ők ketten érintenék egymást. De aki nem képes, az etessen hatvan szegényt. Azért, hogy higgyetek Allahban és a Küldöttében. És ezek az Allah által felállított határok. És a hitetleneknek fájdalmas büntetés jár.
Bizony, akik ellenszegülnek Allahnak és a Küldöttének, meg lesznek szégyenítve, ahogy megszégyeníttettek azok, akik előttük voltak. És bizony, Mi nyilvánvaló ájákat küldtünk le. És a hitetleneknek megalázó büntetés jár,
a Napon, amikor Allah feltámasztja őket, mind együtt, és tájékoztatja őket arról, hogy mit cselekedtek. Allah feljegyezte azt, bár ők elfelejtették. És Allah minden dolog felett Tanú.
Hát nem látod, hogy Allah tudja mindazt, ami az egekben és a földön van? Nincs titkos beszélgetés hármasban, csak úgy, hogy Ő a negyedik közülük, sem ötösben, csak úgy, hogy Ő a hatodik közülük, és sem kevesebb annál, sem több annál, csak úgy, hogy Ő velük van, bárhol is vannak. Aztán, a Feltámadás Napján tájékoztatja őket arról, amit cselekedtek. Bizony, Allah minden dolog Tudója.
Nem látod azokat, akiknek megtiltattak a titkos beszélgetések, aztán visszatértek ahhoz, ami megtiltatott nekik, és titkos beszélgetéseket tartottak a bűnről, és az ellenségességről, és a Küldött iránti engedetlenségről? És amikor eljönnek hozzád, azzal üdvözölnek, amivel Allah nem üdvözöl, és azt mondják egymás közt: „Miért nem büntet meg minket Allah azért, amit mondunk?” Elegendő nekik büntetésként a Pokol, abban fognak égni, és milyen nyomorúságos úti cél!
Ti, akik hisztek! Amikor titkos beszélgetéseket tartotok, ne bűnről tartsátok, és ellenségeskedésről, és a Küldött iránti engedetlenségről, hanem tartsatok titkos beszélgetéseket a jóságról és istenfélelemről! És féljétek Allahot, Akihez össze lesztek gyűjtve.
A titkos beszélgetések, csak a Sátántól vannak, hogy elszomoríthassa azokat, akik hisznek, de nem árthat nekik semmit, csak Allah engedelmével. És Allahra hagyatkozzanak a hívők!
Ti, akik hisztek! Amikor azt mondják nektek: „Adjatok helyet!” a gyűléseken, akkor adjatok helyet, Allah is helyet fog adni nektek. És mikor azt mondják nektek: „Keljetek fel!”, akkor keljetek fel. Allah fokozatokkal felemeli azokat, akik hisznek és azokat, akiknek tudás adatott. És Allah nagyon jól ismeri, amit tesztek.
Ti, akik hisztek! Ha titkos beszélgetést tartotok a Küldöttel, adjatok a magánbeszélgetésetek előtt valami adományt! Ez jobb és tisztább nektek. De ha nem találtok, bizony Allah Megbocsátó, Irgalmas.
Talán féltek attól, hogy adományt adjatok a magánbeszélgetésetek előtt? Hát ha nem teszitek, és Allah megbocsátott nektek, akkor tartsátok meg az imát, adjátok meg a zakátot, és engedelmeskedjetek Allahnak és a Küldöttének! És Allah nagyon jól ismeri, amit tesztek.
Nem látod azokat, akik olyan népet választottak szövetségesüknek, akiken Allah haragja van? Ők nem tartoznak sem hozzátok, sem hozzájuk, és hazugságra esküsznek meg, miközben tudják,
Allah szigorú büntetést készített elő nekik. Gonosz dolog bizony az, amit cselekedtek.
Az esküjükkel takaróztak, és távol tartottak Allah útjától, ezért megalázó büntetés jár nekik.
A vagyonuk és a gyermekeik nem fognak használni nekik Allah ellen semmit. A Tűz társai lesznek, abban fognak lakozni örökké.
Azon a Napon Allah fel fogja támasztani őket, mind együtt, és meg fognak esküdni Neki, ahogy megesküdtek nektek is. És azt hiszik, hogy van valami alapjuk. De nem! Bizony, ők hazugok.
A Sátán legyőzte őket, és elfeledtette velük az Allahra való emlékezést. Ők azok, akik a Sátán társasága. Kétségtelen, a Sátán társasága – ők lesznek a vesztesek.
Bizony, akik ellenszegülnek Allahnak és a Küldöttének, ők lesznek a leginkább megalázottak között.
Allah megírta: „Bizony, Én fogok győzedelmeskedni, és a Küldötteim!” Bizony, Allah Erős, Mindenható.
Nem találsz egyetlen népet sem, amely hinne Allahban és az Utolsó Napban, amely szeretné azokat, akik ellenszegülnek Allahnak és a Küldöttének, még ha az apáik lennének is, vagy a fiaik, vagy a testvéreik, vagy a rokonaik. Ők azok, akiknek Ő a szívébe írta a hitet, és a Tőle való lélekkel segítette meg őket. És bebocsátja őket Kertekbe, amelyek alatt folyók folynak, abban fognak lakozni örökké. Allah elégedett velük, és ők elégedettek Vele. Ők azok, akik Allah társasága. És bizony, Allah társasága, ők lesznek a sikeresek!
Allahot magasztalja mindaz, amit az egekben van, és mindaz, ami a földön van, és Ő a Mindenható, a Bölcs.
Ő az, Aki kiűzte azokat, akik hitetlenek a Könyv népéből az otthonaikból az első összegyűjtésnél. Nem gondoltátok, hogy elmennek, és ők azt gondolták, hogy az erődeik megvédik őket Allahtól. Aztán Allah büntetése hozzájuk jött onnan, ahonnan nem is várták, és rémületet vetett a szívükbe, és ők elpusztították a házaikat a saját kezükkel és a hívők keze által. Fogadjátok meg hát a tanulságot, ti, akik értetek!
És ha Allah nem rendelte volna el nekik a kiűzetést, bizonnyal megbüntette volna őket ebben a világban. De a Túlvilágon a Tűz büntetése jár nekik.
Ez azért van, mert ellenszegültek Allahnak és a Küldöttének. És aki ellenszegül Allahnak, hát bizony, Allah szigorú a büntetésben.
Bármit is vágtatok ki a datolyapálmákból, vagy hagytatok állva a gyökerein, Allah engedelmével volt az, hogy megszégyeníthesse a bűnben megátalkodottakat.
És amit Allah a hadizsákmányból adott a Küldöttének tőlük, azért ti nem vonultatok ki sem lovakkal, sem tevékkel, hanem Allah ad hatalmat a Küldöttének az felett, aki felett akar. És Allah mindenek felett Hatalmas.
Amit Allah a Küldöttének adott zsákmányul a városok népétől, az Allahé, és a Küldöttéé, és a közeli rokonoké, és az árváké, és a szegényeké, és az utazóké, hogy ne a gazdagjaitok között járjon körbe. És amit a Küldött ad nektek, azt vegyétek el, és amitől ő eltilt benneteket, attól tartózkodjatok. És féljétek Allahot! Bizony, Allah szigorú a büntetésben.
A szegény muhadzsireknek, akiket kiűztek az otthonaikból és a vagyonukból, mert Allah kegyét keresték, és az Ő megelégedését, és segítették Allahot és a Küldöttét. Ők azok, akik igazak.
És azok, akik már le voltak telepedve az otthonban, és elfogadták a hitet előttük, szeretik azokat, akik elvégezték hozzájuk a hidzsrát. És nem vágynak arra, ami nekik adatott. És jobban szeretik őket saját maguknál, még ha szükségük volna is. És akik a saját énjük kapzsiságától mentesek, azok a sikeresek.
És akik utánuk jöttek, azt mondták: „Urunk, bocsáss meg nekünk és a testvéreinknek, akik megelőztek minket a hitben, és ne helyezz a szívünkbe keserű érzéseket azok iránt, akik hisznek! Urunk, bizony, Te kedvességgel teli, Irgalmas vagy.
Nem láttad azokat, akik képmutatók voltak, és azt mondták a testvéreiknek, azoknak, akik hitetlenek voltak a Könyv Népe közül: „Ha kiűznek benneteket, bizony veletek megyünk mi is, és soha senkinek nem fogunk engedelmeskedni veletek kapcsolatban, és ha harcolnak ellenetek, bizony megsegítünk benneteket!” És Allah a Tanú rá, hogy ők bizony hazugok!
Ha kiűzetnek, nem fognak velük menni, és ha harcolnak ellenük, nem fognak segíteni nekik. És ha segítik őket, akkor biztosan hátat fognak fordítani. Akkor nem lesznek megsegítve!
Bizony, olyan félelmet keltettetek a szívükben, ami még erősebb, mint Allahtól (a félelmük Allahtól). Ez azért van, mert olyan nép ők, amely nem ért.
Nem harcolnak veletek mind együtt, csak megerősített városokban, vagy falak mögül. Az ellenségeskedésük maguk között erős. Azt gondolnád, hogy együtt vannak, de a szívük megosztott. Ez azért van, mert olyan nép ők, amely nem használja az eszét.
Mint azoknak a példája, akik röviddel előttük voltak. Megízlelték a cselekedeteik gonosz következményét, és fájdalmas büntetésben lesz részük.
Mint a Sátán példája, amikor azt mondja az embernek: „Legyél hitetlen!” aztán, amikor az hitetlen lesz, azt mondja: „Bizony, én elhatárolom magam tőled! Én félem Allahot, a Világok Urát!”
És mindkettőjüknek az lesz a vége, hogy a Tűzben lesznek, abban fognak lakozni örökké. És ez a bűnösök fizetsége!
Ti, akik hisztek! Féljétek Allahot, és minden lélek azt nézze, hogy mit küldött előre holnapra, és féljétek Allahot! Bizony, Allah nagyon jól ismeri, amit tesztek.
És ne legyetek olyanok, mint azok, akik elfeledkeztek Allahról, ezért Ő elfeledtette velük saját magukat. Ők azok, akik megátalkodtak a bűnben.
Nem egyenlők a Tűz társai és a Kert társai. A Kert társai – ők azok, akik sikeresek lesznek.
Ha ezt a Koránt egy hegyre küldtük volna le, bizony, látnád, hogy megalázkodik, és széthasad Allahtól való féltében. És ezek a példák, amelyeket az embereknek állítunk, hogy elgondolkodhassanak.
Ő Allah, Akin kívül nincs más isten. A Láthatatlan és a megnyilvánult Tudója. Ő a Kegyelmes, az Irgalmas.
Ő Allah, Akin kívül nincs más isten: a Király, a Szent, a béke és tökéletesség forrása, a biztonságot és hitet adó, a Megőrző, a Mindenható, a Legyőzhetetlen, a Büszke. Magasztaltassék Allah az felett, amit társítanak mellé!
Ő Allah, a Teremtő, a Létrehozó, a Megformáló. Övéi a Legszebb Nevek. Őt magasztalja mindaz, ami az egekben és a földön van. És Ő a Mindenható, a Bölcs.
Ti, akik hisztek! Ne válasszátok az Én ellenségeimet és a ti ellenségeiteket szövetségeseiteknek, szeretetet ajánlva nekik, mikor ők nem hisznek abban, ami eljött hozzátok az igazságból, elűzték a Küldöttet és benneteket, mert hisztek Allahban, az Uratokban. Ha azért vonultatok ki, hogy az Én utamon küzdjetek, és az Én megelégedésemet keressétek, akkor ne tegyetek így. Ti titokban szeretetet mutattok irántuk, de Én tudom a legjobban, amit elrejtetek és amit kinyilvánítotok. És aki így tesz közületek, az bizony letévedt a helyes útról.
Ha győzedelmeskednének felettetek, az ellenségeitek lennének, és kinyújtanák ellenetek a kezüket és a nyelvüket gonoszsággal, és arra vágynak, hogy ti hitetlenek legyetek.
A rokonaitok és a gyermekeitek egyáltalán nem fognak használni nektek a Feltámadás Napján. Ő fog ítélni köztetek. És Allah a Látója annak, amit tesztek.
Bizony, szép példaképetek van Ábrahámban, és azokban, akik vele voltak, mikor azt mondták a népüknek: „Bizony, mi elhatároljuk magunkat tőletek, és attól, amit Allahon kívül imádtok. Megtagadunk benneteket, és ellenségesség és gyűlölet jelent meg köztünk és köztetek örökre, amíg nem egyedül Allahban hisztek!” Kivéve Ábrahám mondását az apjának: „Bizony, bocsánatot kérek számodra. És nincs hatalmamban, hogy bármit tegyek érted Allah ellen bármiben. Urunk, Rád hagyatkozunk, és Hozzád fordulunk bűnbánattal, és Hozzád van a visszatérés!
Urunk! Ne tegyél minket próbatétellé azoknak, akik hitetlenek. És bocsáss meg nekünk, Urunk! Bizony, te vagy a Mindenható, a Bölcs.”
Bizony, szép példaképetek van nektek bennük, annak, aki reménykedik az Allahhal való találkozásban, és az Utolsó Napban. És aki elfordul, hát tudja meg, hogy Allah Gazdag, a dicséret Birtokosa.
Talán Allah szeretetet helyez közétek és azok közé, akiknek az ellenségei voltatok közülük. És Allah Hatalmas. És Allah Megbocsátó, Irgalmas.
Allah nem tilt el benneteket azoktól, akik nem harcoltak veletek a vallásban, és nem űznek ki benneteket az otthonaitokból, hogy kedvesen bánjatok velük, és igazságosan bánjatok velük. Bizony, Allah szereti azokat, akik igazságosan cselekszenek.
Allah csak azoktól tilt el benneteket, akik harcoltak veletek a vallásban, és kiűznek benneteket az otthonaitokból, és támogatnak másokat a kiűzésetekben, hogy a szövetségeseiteknek válasszátok őket. És akik szövetségeseiknek választják őket, bizony, azok a bűnösök.
Ti, akik hisztek! Ha a hívők nők eljönnek hozzátok olyanként, aki elvégezte a hidzsrát, tegyétek őket próbára! Allah ismeri legjobban a hitüket. És ha megbizonyosodtok arról, hogy hívők, ne küldjétek vissza őket a hitetlenekhez! Nem megengedettek ők nekik, és ők sem megengedettek nekik. De adjátok meg nekik (a hitetlen férjeknek) azt, amit költöttek. És nincs bűn rajtatok, ha feleségül veszitek őket, ha megadtátok nekik, ami nekik jár. És ne tartsátok fenn a házassági köteléket a hitetlen asszonyokkal, hanem kérjétek el, amit költöttetek, és ők is hadd kérjék, amit költöttek. Ez Allah ítélete. Ő ítél közöttetek. És Allah mindent Tudó, Bölcs.
És ha valaki a feleségeitek közül a hitetlenekhez ment tőletek, és eljön a ti sikeretek, akkor adjatok azoknak, akiknek a felesége elment ahhoz hasonlót, amit ők költöttek. És féljétek Allahot, Akiben hisztek!
Te Próféta! Amikor a hívő nők eljönnek hozzád, és hűséget esküsznek neked, hogy nem társítanak Allah mellé semmit, és nem lopnak, és nem követnek el paráznaságot, és nem ölik meg a gyermekeiket, és nem hoznak elő rágalmazást, amit ők találnak ki saját maguktól  és nem fognak ellenszegülni neked abban, ami helyénvaló, akkor fogadd el a hűségesküjüket, és kérj számukra bocsánatot Allahtól. Bizony, Allah Megbocsátó, Irgalmas.
Ti, akik hisztek! Ne válasszatok szövetségeseiteknek egy olyan népet, amelyen Allah haragja van! Bizony, ők lemondtak a Túlvilágról, ahogy a hitetlenek lemondtak azokról, akik a sírokban vannak.
Allahot magasztalja mindaz, amit az egekben van, és mindaz, ami a földön van, és Ő a Mindenható, a Bölcs.
Ti, akik hisztek! Miért mondjátok azt, amit nem tesztek?
Rendkívül gyűlöletes az Allah előtt, hogy azt mondjátok, amit nem tesztek!
Bizony, Allah szereti azokat, akik az Ő útján harcolnak, sorokban, mintha egy szilárdan összeépített építmény lennének.
És mikor Mózes azt mondta a népének: „Népem! Miért bántotok engem, amikor bizonyosan tudjátok, hogy én Allah Küldötte vagyok hozzátok?” Aztán, mikor eltértek az igazságtól, Allah eltérítette a szívüket. És Allah nem vezeti a bűnben megátalkodott népet.
És amikor Jézus, Mária fia azt mondta: „Izrael népe! Bizony, én Allah Küldötte vagyok hozzátok, megerősítem azt, ami előttem volt a Tórából, és jó híreket hozok egy Küldöttről, aki utánam fog jönni, akinek a neve Ahmed.” De amikor eljött hozzájuk nyilvánvaló bizonyítékokkal, azt mondták: „Ez nyilvánvaló varázslat!”
És ki bűnösebb, mint az, aki hazugságot talál ki Allah ellen, mikor az Iszlámra hívják? És Allah nem vezeti a bűnös népet.
Ki akarják oltani Allah Fényét a szájukkal, de Allah tökéletesíti az Ő Fényét, még ha nem is tetszik a hitetleneknek.
Ő az, aki elküldte a Küldöttét a vezetéssel és az igaz vallással, hogy győzedelmessé tegye azt minden vallás felett, még ha nem is tetszik a társítóknak.
Ti, akik hisztek! Vezesselek benneteket olyan kereskedésre, ami meg fog menteni benneteket a fájdalmas büntetéstől?
Ha hisztek Allahban és a Küldöttében, és küzdötök Allah útján a vagyonotokkal és életetekkel, az jobb nektek, bárcsak tudnátok!
(Allah) megbocsátja nektek a bűneiteket, és bebocsát benneteket a Kertekbe, amelyek alatt folyók folynak, és kellemes hajlékokba az Éden Kertjeiben. Ez a hatalmas siker!
És egy másik, amit szerettek: segítség Allahtól, és egy közeli győzelem. És mondj jó hírt a hívőknek.
Ti, akik hisztek! Legyetek Allah segítői, ahogy Jézus, Mária fia mondta a tanítványoknak: „Kik az én segítőim Allahnak?” A tanítványok azt mondták: „Mi vagyunk Allah segítői!” Aztán egy csoport Izrael népéből hitt, egy csoport pedig hitetlen lett. És mi megerősítettük azokat, akik hittek, az ellenségeik ellen, és ők lettek a győzedelmesek.
Mindaz, ami az egekben van, és mindaz, ami a földön van, Allahot magasztalja, a Királyt, a Szentet, a Mindenhatót, a Bölcset.
Ő az, Aki elküldött az írástudatlanok közé egy Küldöttet saját maguk közül, aki az Ő ájáit hirdeti nekik, megtisztítja őket, és megtanítja nekik a Könyvet, és a bölcsességet, bár korábban bizony nyilvánvaló tévelygésben voltak.
És mások közülük, akik még nem csatlakoztak hozzájuk.
Ez Allah kegye, annak adja, akinek Ő akarja. És Allah a hatalmas kegy Birtokosa.
Azoknak a példája, akikre rábízatott Tóra, aztán nem hordozták azt, olyan, mint a szamár, amely könyveket hordoz. Milyen nyomorúságos a nép példája, amely tagadja Allah jeleit! És Allah nem vezeti a bűnösök népét.
Mondd: „Ti, akik zsidók vagytok! Ha azt állítjátok, hogy ti vagytok Allah szövetségesei minden más népen kívül, akkor kívánjátok a halált, ha igazak vagytok!”
De soha nem fogják kívánni, amiatt, amit a kezük küldött előre. És Allah ismeri a bűnösöket.
Mondd: „Bizony, a halál, ami elől menekültök, biztosan el fog érni benneteket. Akkor visszaküldettek a láthatatlan és a megnyilvánult Tudójához, és Ő tájékoztatni fog benneteket arról, amit cselekedtetek.”
Ti, akik hisztek! Amikor hívnak a pénteki nap imájára, akkor siessetek az Allahról való megemlékezésre, és hagyjátok a kereskedést! Ez jobb nektek, bárcsak tudnátok!
Aztán, amikor az imának vége, széledjetek szét a földön, és keressétek Allah kegyét, és emlékezzetek meg sokat Allahról, hogy sikeresek lehessetek!
És amikor kereskedést vagy szórakozást láttak, odasiettek ahhoz, és otthagytak téged állva. Mondd: „Ami Allahnál van, az jobb, mint bármilyen szórakozás, mint bármilyen kereskedés! És Allah a legjobb Gondoskodó!”
Mikor eljönnek hozzád a képmutatók, azt mondják: „Tanúsítjuk, hogy te biztosan Allah Küldötte vagy!” És Allah tudja, hogy te biztosan az Ő küldötte vagy, és Allah tanúsítja, hogy a képmutatók biztosan hazugok.
Az esküjükkel takaróznak, hogy elfordítsanak Allah útjától. Bizony, gonosz dolog az, amit cselekedtek!
Azért van ez, mert hittek, aztán hitetlenek lettek, ezért a szívük lepecsételtetett, így nem értenek.
És amikor látod őket, a külsejük tetszik neked, és ha beszélnek, odafigyelsz a beszédjükre. Olyanok, mintha megtámasztott farönkök lennének. Azt gondolják, hogy minden kiáltás ellenük van. Ők az ellenség, óvakodj hát tőlük! Allah pusztítsa el őket! Hogy tagadhatnak!
És amikor azt mondják nekik: „Gyertek, Allah Küldötte bocsánatot kér számotokra!”, elfordítják a fejüket, és látod, hogy elfordulnak, és fennhéjázók.
Mindegy nekik, hogy bocsánatot kérsz számukra, vagy nem kérsz számukra bocsánatot, Allah sosem fog megbocsátani nekik! Bizony, Allah nem vezeti a bűnben megátalkodott népet.
Ők azok, akik azt mondják: „Ne költsetek azokra, akik Allah Küldöttével vannak, amíg elhagyják őt!” És Allahéi az egek és a föld kincsestárai, de a képmutatók nem értenek!
Azt mondják: „Ha visszatérünk Medinába, bizony, a tiszteletre méltóbbak kiűzik onnan a gyengébbeket!” De Allahé a tiszteletre méltóság, és a Küldöttéé, és a hívőké, de a képmutatók nem tudják.
Ti, akik hisztek! A vagyonotok és a gyermekeitek ne vonjanak el benneteket az Allahra való megemlékezéstől. És aki így tesz, hát ők azok, akik vesztesek.
És adakozzatok abból, amivel elláttunk benneteket, mielőtt a halál eljön egyiktekhez, és ő azt mondja: „Uram! Miért nem adsz nekem haladékot egy kis időre, hogy adakozhassak, és a jóravalók között lehessek?”
És Allah soha nem ad haladékot egy léleknek, amikor a kijelölt ideje eljött. És Allah nagyon jól ismeri, amit tesztek.
Allahot magasztalja mindaz, amit az egekben van, és mindaz, ami a földön van. Övé az uralom, és Övé minden hála és dicsőítés. És Ő mindenek felett Hatalmas.
Ő az, Aki megteremtett benneteket, és vannak köztetek hívők, és vannak köztetek hitetlenek. És Allah a Látója annak, amit tesztek.
Megteremtette az egeket és a földet igazsággal, és megformált benneteket, és a legjobb formát adta nektek. És Hozzá van a visszatérés.
Ő tudja, mi van az egekben és a földön, és Ő tudja, amit elrejtetek és amit kinyilvánítotok. És Allah tudja azt, ami a szívekben van.
Nem jött el hozzátok azoknak a híre, akik korábban hitetlenek voltak? Megízlelték az ügyük rossz következményeit, és fájdalmas büntetés jár nekik.
Ez azért volt, mert a Küldötteik eljöttek hozzájuk nyilvánvaló bizonyítékokkal, de ők azt mondták: „Talán emberi lények vezessenek minket?” Ezért hitetlenek lettek és elfordultak. De Allahnak nem volt szüksége rájuk. És Allah Gazdag, a hála és dicséret Birtokosa.
Akik hitetlenek, azt állítják, hogy soha nem lesznek feltámasztva. Mondd: „De igen! Uramra, biztosan fel lesztek támasztva, aztán biztosan tájékoztatva lesztek arról, amit cselekedtetek! És ez könnyű Allahnak.”
Higgyetek hát Allahban, és a Küldöttében, és a Fényben, amit leküldtünk. És Allah nagyon jól ismeri, amit tesztek.
Azon a Napon össze fog gyűjteni benneteket az Összegyűjtés Napjára. Ez lesz a kölcsönös veszteség és a nyereség napja! És aki hisz Allahban, és jót cselekszik, annak Ő megbocsát a bűneiből, és Kertekbe bocsátja be, amelyeket folyók folynak keresztül, abban lakoznak örökké. És ez a hatalmas siker!
De azok, akik hitetlenek voltak, és meghazudtolták a Mi Ájáinkat – ők azok, akik a Tűz társai, abban lakoznak örökké. És milyen nyomorúságos úti cél!
Nem sújt benneteket csapás, csak Allah engedelmével. És aki hisz Allahban, Ő vezeti a szívét. És Allah minden dolog Tudója.
És engedelmeskedjetek Allahnak, és engedelmeskedjetek a Küldöttnek! De ha elfordultok, a Küldöttünk felelőssége csak az átadás.
Allah! Nincs más isten, csak Ő. És Allahra hagyatkozzanak a hívők!
Ti, akik hisztek! Bizony, a házastársaitok és a gyermekeitek között vannak, akik ellenségek nektek, óvakodjatok hát tőlük. De ha elnézitek, és felmentitek őket, és megbocsátotok, hát bizony Allah Megbocsátó, Irgalmas.
A vagyonotok és gyermekeitek csak próbatétel számotokra. És Allah! Nála van a hatalmas jutalom.
Féljétek hát Allahot, amennyire csak képesek vagytok rá, és halljatok és engedelmeskedjetek, és adakozzatok, az jobb nektek! És aki a saját énje kapzsiságától megmentetett, hát azok a sikeresek.
Ha jóravaló kölcsönt adtok Allahnak, Ő megsokszorozza azt nektek, és megbocsát nektek. És Allah értékeli a szolgái cselekedeteit, Szelíd,
a Láthatatlan és a megnyilvánult Tudója, a Mindenható, a Bölcs!
Próféta! Mikor elváltok az asszonyoktól, a várakozási időszakra váljatok el tőlük, és tartsátok számon a várakozási idejüket. És féljétek Allahot, az Uratokat! Ne űzzétek ki őket a házaikból, és nem kell elmenniük sem, hacsak nem követnek el nyilvánvaló erkölcstelenséget. És ezek az Allah által kijelölt határok. És aki áthágja az Allah által kijelölt határokat, az bizony vétkezett saját maga ellen. Nem tudod, talán Allah egy másik helyzetet hoz majd elő.
És amikor elérték a kijelölt idejüket, akkor tartsátok meg őket, helyénvaló módon, vagy váljatok el tőlük helyénvaló módon. És hozzatok tanúnak két igazságos férfit magatok közül, és tegyenek tanúságot Allahért. Ez figyelmeztetés annak, aki hisz Allahban és az Utolsó Napban. És aki féli Allahot, annak Ő kiutat mutat,
és gondoskodik róla onnan, ahonnan nem is várná. És aki Allahra hagyatkozik, annak Ő elegendő. Bizony, Allah beteljesíti a parancsát. Bizony, Allah mértéket szabott mindennek.
És azok, akik már nem menstruálnak az asszonyaitok közül, ha kétségeitek vannak az ő várakozási időszakuk három hónap, és azoknak is, akik még nem menstruálnak. És akik terhesek, azoknak a várakozási időszakuk addig van, amíg megszülik a terhüket. És aki féli Allahot, annak megkönnyítjük az ügyét.
Ez Allah parancsa, amit leküldött nektek. És aki féli Allahot, annak Ő eltávolítja a rossztetteit, és megnöveli a jutalmát.
Szállásoljátok őket ott, ahol ti laktok, a lehetőségeiteknek megfelelően, és ne ártsatok nekik azért, hogy háborgassátok őket. És ha terhesek, akkor költsetek rájuk, amíg megszülik a terhüket. Aztán, ha szoptatják a gyermeket nektek, akkor adjátok meg a fizetségüket, és tanácskozzatok egymás között helyénvaló módon. De ha megnehezítitek a dolgot egymásnak, akkor szoptassa neki egy másik asszony.
A bőséges vagyon birtokosa költsön a vagyonának megfelelően, és akinek az ellátása korlátozott, az költsön abból, amit Allah adott neki. Allah nem terhel egyetlen lelket sem azon túl, amit adott neki. Allah könnyebbséget fog elhozni a nehézség után.
És hány város lázadt Urának és Küldöttének parancsa ellen! Ezért elszámolásra hívtuk, szigorú elszámolásra, és megbüntettük, rettenetes büntetéssel.
Megízlelte az ügyének gonosz következményeit, és az ügyének a vége veszteség lett.
Allah szigorú büntetést készített elő nekik. Féljétek hát Allahot, ti gondolkodó emberek, akik hisztek! Bizony, Allah emlékeztetőt küldött nektek!
Egy Küldöttet, aki Allah nyilvánvaló ájáit hirdeti nektek, hogy kihozza azokat, akik hisznek és jótetteket cselekszenek, a sötétségből a fényre. És aki hisz Allahban, és jót cselekszik, Ő bebocsátja a Kertekbe, amelyek alatt folyók folynak, abban lakozik örökké. Bizony, Allah kitűnően gondoskodott róla!
Allah az, Aki hét eget teremtett, és a földből is azokhoz hasonlót. A parancs leereszkedik közöttük, hogy tudjátok, hogy Allah mindenek felett Hatalmas, és hogy bizony Allah mindent átfog a Tudásával.
Próféta! Miért tiltod meg azt magadnak, amit Allah megengedetté tett, a feleségeid megelégedését keresve? Allah Megbocsátó, Irgalmas.
Allah kötelezővé tette nektek a jóvátételt az esküitekért. És Allah a Védelmezőtök, és Ő mindent Tudó, Bölcs.
És amikor a Próféta rábízott az egyik feleségére egy kijelentést, aztán ő (a felesége) tájékoztatta arról (a másik feleséget), és Allah tudatta ezt vele, ő (Mohammed Próféta (s.a.w.) elmondta annak egy részét, és visszatartotta annak egy részét. Aztán, amikor tájékoztatta őt róla, azt mondta (a felesége): „Ki tájékoztatott erről téged?” Azt mondta: „A mindent Tudó, a bensőségesen Ismerő tájékoztatott róla!”
Ha mindketten (a két érintett feleség) bűnbánattal fordultok Allahhoz, mert bizony, a szívetek bizony erre hajlik, de ha segítitek egymás ellene, hát bizony Allah az ő Védelmezője, és Gábriel, és a jóravaló hívők, és az angyalok is ez után.
Ha elválik tőletek, talán Ura nálatok jobb feleségeket ad neki cserébe – muszlimokat, hívőket, engedelmeseket, bűnbánókat, istenszolgálatot végzőket, böjtölőket, akik korábban már házasok voltak, vagy szüzek.
Ti, akik hisztek! Védjétek magatokat és a családotokat egy Tűztől, amelynek a tüzelője az emberek és a kövek. Komor és szigorú angyalok vannak felette, akik nem engedetlenek abban, amit Allah parancsolt nekik, hanem azt teszik, amit parancsoltattak.
Ti, akik hitetlenek vagytok! Ne hozzatok fel kifogásokat ma! Csak azért kaptok fizetséget, amit cselekedtetek!
Ti, akik hisztek! Forduljatok Allahhoz őszinte bűnbánattal! Talán Uratok eltávolítja tőletek a rossztetteiteket, és bebocsát benneteket a Kertekbe, amelyek alatt folyók folynak, azon a Napon, amikor Allah nem fogja megszégyeníteni a Prófétát, és azokat, akik vele együtt hittek. A fényük előttük fog járni, és a jobb oldalukon, és azt mondják: „Urunk! Tökéletesítsd nekünk a fényünket, és bocsáss meg nekünk! Bizony, Te mindenek felett Hatalmas vagy.”
Próféta! Küzdj a hitetlenek és a képmutatók ellen, és legyél szigorú velük! És az ő lakhelyük a Pokol, és milyen nyomorúságos úti cél!
Allah példát állít azoknak, akik hitetlenek: Noé feleségét és Lót feleségét. Két igaz szolgánknak voltak alárendelve, de mindketten elárulták őket, ezért nem tudtak segíteni nekik Allah ellen semmit, és az mondatott: „Lépjetek be a Tűzbe a belépőkkel együtt!”
És Allah példát állít azoknak, akik hisznek: Fáraó feleségét, amikor azt mondta: „Uram! Építs nekem egy házat a Te közelségedben, a Kertben, és ments meg engem Fáraótól és a cselekedetétől, és ments meg engem a bűnös néptől!”
És Mária, Imrán leánya, aki megőrizte a szemérmét, ezért beléleheltünk a Lelkünkből. És hitt Ura szavaiban, és a Könyveiben, és elkötelezetten engedelmes volt.
Áldott Az, akinek a kezében az Uralom van! Bizony, Ő mindenek felett Hatalmas.
Ő az, aki megteremtette a halált és az életet, azért, hogy próbára tegyen benneteket: melyiktek a legjobb a cselekedeteiben. És Ő a Hatalmas, a Megbocsátó.
Ő Az, aki hét eget teremtett egymás fölé. Nem látsz semmilyen hibát a Kegyelmes teremtésében. Nézd hát meg újra: látsz-e bármilyen hiányosságot?
Aztán nézd meg újra. A tekintet megalázva és fáradtan fog visszatérni hozzád.
Feldíszítettük a legalsó eget lámpásokkal, és lövedékekké tettük azokat a sátánok ellen. És előkészítettük nekik a perzselő Tűz büntetését.
És azoknak, akik nem hisznek Urukban, a Pokol lesz a büntetésük, és milyen nyomorúságos úti cél ez!
Amikor beledobják őket, hallani fogják, ahogy beszívja a levegőt, és fortyog.
Csaknem szétrobban a haragtól. Minden alkalommal, amikor egy csoport beledobatik, megkérdik tőlük az őrzői: „Hát nem jött hozzátok figyelmeztető?”
Azt mondják: „De igen! Eljött hozzánk egy figyelmeztető, de mi megtagadtuk őt, és azt mondtuk: Nem küldött le Allah semmit, és te csak nyilvánvaló tévelygésben vagy!
És azt mondják a Pokol lakói: „Bárcsak hallgattunk volna rá, vagy használtuk volna a józan eszünket, akkor most nem lennénk a perzselő Tűz társai!”
És beismerik a bűneiket. El hát a Pokol lakóival!
Akik félik Urukat láthatatlanul, azoknak megbocsátás és hatalmas jutalom van.
És akár eltitkoljátok a szavaitokat, akár hangosan kimondjátok, bizony, Ő a Tudója annak, ami a keblekben van,
Ő ne tudná, aki teremtette. És Ő a Kifinomult, a bensőségesen Ismerő.
Ő az, aki alátok rendelte a földet, hogy járjatok az útjain, és egyetek abból, amivel ellát benneteket. És Hozzá fogtok feltámadni.
Biztonságban érzitek magatokat Tőle, aki az égben van, hogy nem parancsolja meg a földnek, hogy nyeljen el benneteket amikor inog?
Vagy biztonságban érzitek magatokat Tőle, aki az égben van, hogy nem küld ellenetek köveket sodró vihart? Akkor megtudnátok, milyen az Én büntetésem!
Akik előttük voltak, szintén tagadták, és milyen volt az Én elutasításom!
Hát nem látják a madarakat a fejük felett, ahogy kiterjesztik (a szárnyukat), majd összehúzzák? Nem tartja őket fenn más, csak a Kegyelmes. Bizony, Ő minden dolog Látója.
Ki lehetne az, aki a seregetek lehetne, hogy segítsen benneteket, a Kegyelmesen kívül? A hitetlenek csak illúziókat táplálnak.
Vagy ki az, aki gondoskodna rólatok, ha Ő visszatartaná a gondoskodást? De nem, ők mégis kitartanak az arcátlanságban és távolodásban.
Vajon az, aki az arcára esve jár, jobban vezetett-e, vagy az, aki egyenesen jár az egyenes úton?
Mondd: „Ő Az, aki életre hívott benneteket, és megadta nektek a hallást, a látást és a szíveket. Mégis kevéssé vagytok hálásak!
Mondd: „Ő Az, aki megsokasított benneteket a földön, és Hozzá lesztek összegyűjtve.
Azt mondják: „Mikor lesz ez az ígéret, ha igazak vagytok?”
Mondd: „A tudása ennek egyedül Allahnál van. És én csak nyilvánvaló figyelmeztető vagyok”
De amikor látják majd a büntetést közeledni, vigasztalan lesz majd azoknak az arca, akik nem hisznek, és azt mondják nekik: „Ez az, amit hívtatok!”
Mondd: „Belegondoltatok-e, ha Allah elpusztít engem és azokat, akik velem vannak, vagy ha megkönyörül rajtunk, akkor ki védelmezi meg a hitetleneket a fájdalmas büntetéstől?
Mondd: „Ő a Kegyelmes. Mi Benne hiszünk, és Rá hagyatkozunk. Ti pedig hamarosan meg fogjátok tudni, hogy ki van nyilvánvaló tévelygésben.
Mondd: „Mit gondoltok? Ha egy reggelre a vizetek elsüllyedne a föld mélyére, akkor ki hozna nektek folyó vizet?
A Tollra, és amit leírnak.
Urad kegye által, nem vagy te őrült.
És meg nem szűnő jutalmad lesz neked.
És bizony, nagyszerű a te jellemed.
Hát meg fogod látni és ők is meg fogják látni,
hogy melyikőtök az őrült.
Bizony, Urad a legjobb Tudója annak, hogy ki tévelyedett el az Ő útjáról, és kik a vezetettek.
Ezért ne engedelmeskedj a meghazudtolóknak.
Azt szeretnék, hogy engedj nekik, és akkor ők is engednének neked.
És ne engedelmeskedj minden haszontalan esküdözőnek,
rágalmazónak, aki rosszindulatú pletykákat terjeszt,
a jó akadályozójának, bűnösnek,
kegyetlennek, aki ezen felül teljesen haszontalan,
mert vagyon és gyermekek birtokosa.
Amikor a Mi Jeleinket, olvassák neki, azt mondja: „Csak a korábbi népek történetei”.
meg fogjuk bélyegezni az orrán!
Próbára tettük őket, ahogy próbára tettük korábban a kert tulajdonosait, mikor megesküdtek, hogy leszüretelik a gyümölcseit reggel.
És nem tettek kivételt.
Ezért Urad látogatása érte azt, mialatt ők aludtak,
és olyan lett, mintha learatták volna.
És szólították egymást reggel,
„Menjetek korán a földetekre, ha szüretelni akartok”.
Így hát felkerekedtek, titokban beszélgetve:
Nem léphet be hozzátok ma egyetlen szegény sem!
És korán kimentek, eltökélten, képesek rá.
De amikor látták, azt mondták: „Bizonnyal elvesztünk!.
„Nem! Meg lettünk fosztva!”
A legmérsékeltebb közülük, azt mondta: „Hát nem mondtam nektek, hogy miért nem magasztaljátok?”
Azt mondták: „Dicsőség Urunknak! Bizony, bűnösök voltunk!”
Aztán egymáshoz közelítettek, és vádolták egymást.
Azt mondták: „Jaj nekünk! Bizony, bűnösök voltunk.”
Talán Urunk valami jobbat ad nekünk cserébe. Bizony, buzgón Urunkhoz fordulunk.
Ilyen a büntetés. És a túlvilági büntetés nagyobb. Bárcsak tudnák!
Bizony, az istenfélőknek a boldogság Kertjei vannak Uruknál.
Vajon úgy fogunk-e bánni a muszlimokkal, mint a bűnösökkel?
Mi van veletek? Hogyan ítélkeztek így?
Vagy van Könyvetek, amiből tanultok?
Hogy az a tiétek, amit ti választotok magatoknak?
Vagy van eskütök Tőlünk, hogy a tiétek az, amit ítéltek?
Kérdezd meg, hogy melyikük képes kezeskedni ezért.
Vagy vannak társaik? Akkor hozzák elő a társaikat, ha igazak!
A napon, amikor a lábszár felfedetik, és felszólítják őket a leborulásra, de nem lesznek rá képesek.
A tekintetük alázatos lesz, és elborítja őket a megaláztatás, mert hívták őket a leborulásra, amikor még képesek voltak.
Hát hagyj Engem azokkal, akik tagadják ezt a beszédet! Fokozatosan vezetjük őket a pusztulásba, onnan, ahonnan nem is várnák.
És haladékot adok nekik. Bizony, az Én tervem szilárd.
Vagy talán fizetséges kérsz tőlük, hogy terhelné őket az adósság?
Vagy náluk van a Láthatatlan, hogy leírják?
Legyél hát türelmes Urad döntésével. Ne legyél olyan, mint a Hal Társa, amikor felkiáltott kétségbeesésében.
Ha nem borította volna be Ura Kegyelme, bizonyosan egy puszta partra vettetett volna, és vádolva lett volna.
De Ura kiválasztotta őt, és az igazak közül valóvá tette.
És azok, akik hitetlenek, csaknem a földre sújtanak tekintetükkel, amikor az Emlékeztetőt hallják, és azt mondják: „Bizony, ez őrült”
De ez nem más, mint emlékeztető a világoknak.
Az elkerülhetetlen valóság!
Mi az elkerülhetetlen valóság?
És mi fogja tudatni veled, hogy mi az elkerülhetetlen valóság?
Thamud és Ád tagadták a Lesújtó Csapást.
Thamúdot elpusztította a mindent legyőző Kiáltás.
Ádot pedig elpusztította a vad, üvöltő szél.
Ő tette ki ennek őket hét teljes éjszakán és nyolc teljes napon keresztül, szünet nélkül. Láthattad az embereket a lerogyva az otthonaikban, mintha csak elkorhadt datolya-törzsek lennének.
Látod-e bármi maradványukat?
És jött Fáraó és akik előtte voltak, és a Felfordított Városok bűnökkel
Engedetlenek voltak Uruk Küldöttével szemben, ezért Ő  megragadta őket, egyre erősödő szorítással.
Amikor a víz emelkedett Mi vittünk benneteket a hajón,
Hogy emlékeztetővé tegyük azt nektek, és hogy megértse az értő fül.
Aztán mikor a harsona megfúvatik egyetlen fúvással,
és a föld és a hegyek felemeltetnek és szétzúzatnak egyetlen csapással,
Azon a napon bekövetkezik az Esemény,
És meghasad az ég, mert azon a napon törékeny lesz,
Az angyalok  a szélein lesznek. Azon a Napon nyolc viszi majd Uruk Trónját felettük.
Azon a Napon ki lesztek állítva, és semmilyen titkotok nem marad rejtve.
Akinek a Könyve a jobb kezébe adatik, azt mondja: „Íme, olvassátok a Könyvemet!”
Bizony, én biztos voltam abban, hogy találkozni fogok az elszámolásommal.
Ezért ő egy kellemes életben lesz…
egy emelkedett kertben…
aminek érett gyümölcsei  közel csüngenek.
„Egyetek és igyatok kedvetek szerint, azért, amit előre küldtetek az elmúlt napokban!”
De az, akinek a Könyvét a bal kezébe adják majd, azt mondja: „Ó, bárcsak ne adatott volna nekem a Könyvem…
és bárcsak ne tudtam volna, mi van az elszámolásomban!
Ó, bárcsak az lett volna a végem!
Semmi hasznomra nem szolgált a vagyonom,
A hatalmam elhagyott.
„Fogjátok és láncoljátok meg,
aztán a Tűzben égessétek őt,
aztán kössétek őt láncba, amelynek hossza hetven könyök.
Nem hit Allahban, a Hatalmasban…
és nem érzett késztetést a szegények táplálására.
Ezért ma nincsen barátja,
és élelme sem, csak a kiömlő genny,
amit senki nem fog enni, kivéve a bűnösök.
De nem! Esküszöm arra, amit láttok,
és arra, amit nem láttok
hogy ez egy nemes Küldött szava,
és nem egy költő szava – milyen kevéssé hisztek!
És nem egy jövendőmondó szava – milyen kevéssé emlékeztek meg!
Kinyilatkoztatás ez a Világok Urától.
És ha ő kitalált volna Nekünk tulajdonítva valamilyen mondást,
megragadtuk volna a jobb kezénél,
aztán bizonnyal elvágtuk volna a fő ütőerét,
és egyikőtök sem tudta volna megelőzni ezt. A
És ez emlékeztető az istenfélőknek.
És bizony, Mi tudjuk, hogy vannak köztetek meghazudtolók.
És bizony, megbánás ez a hitetleneknek.
És bizony, ez a bizonyos igazság.
Ezért magasztald Hatalmas Urad nevét!
Egy kérdező kérdezett a mindenképp bekövetkező büntetésről,
a hitetleneknek, amit nem lehet elhárítani,
Allahtól, a felfelé vezető utak Urától.
Az angyalok és a Lélek, felmennek Hozzá egy Nap alatt, amelynek a hossza ötvenezer év.
Legyél hát türelmes, szép türelemmel!
Bizony, ők távolinak látják,
De Mi közelinek látjuk.
Olyan Nap, amikor az ég olyan lesz, mint a megolvadt réz,
és a hegyek olyanok lesznek, mint a gyapjúpamacsok,
és egyetlen barát sem kérdez a barátjáról,
látják egymást, a bűnös azt kívánja majd, hogy megválthatná magát annak a Napnak a büntetésétől a gyermekeivel,
vagy a házastársával, vagy a testvérével,
vagy a legközelebbi rokonaival, akik védelmezték őt,
és minden mással, ami a földön van, megmenthetné őt.
De nem! Bizony, ez a tomboló Tűz,
ami leégeti a fej bőrét,
ami hívja azt, aki elfordult, és elment,
és gyűjtött, és felhalmozott,
Bizony, az ember türelmetlennek lett teremtve,
ha rossz éri, kétségbeesik,
és ha jó éri, visszatartja.
Kivéve azok, akik imádkoznak,
és állhatatosak az imáikban,
És akik vagyonában ismert joga van
a kérőnek és a nincstelennek,
és akik elfogadják az Ítélet Napjának igazságát,
és akik félik Uruk büntetését –
bizony, Urad büntetése, amitől senki nem érezheti magát biztonságban -
akik őrzik a szemérmüket,
kivéve a házastársuktól, és amit jogosan birtokolnak, nem érheti őket vád,
de aki ezen túl keres, az túllépi a határokat,
akik őrzik a rájuk bízott dolgokat és az ígéreteiket,
és akik szilárdan állnak a tanúságtételben,
és akik őrzik az imájukat,
azok Kertekben lesznek, megtiszteltetésben.
Mi van hát azokkal, akik hitetlenek? Eléd sietnek,
a jobbodon és a balodon, elkülönült csoportokban,
Mindegyik arra vágyik közülük, hogy a Boldogság Kertjeibe léphessen?
De nem! Bizony, Mi teremtettük őket abból, amit jól tudnak.
Nem! Esküszöm minden napkelte és napnyugta Urára, hogy Mi biztosan képesek vagyunk…
helyettesíteni őket egy náluk jobbal.
Hagyd hát őket, hogy üres fecsegést folytassanak, és szórakozzanak, amíg találkoznak a Napjukkal, ami megígértetett nekik:
A Nap, amikor előjönnek a sírokból, olyan gyorsan, mintha egy célhoz sietnének,
a tekintetük alázatos, és megaláztatás borítja el őket. Ez az a Nap, amely nekik ígértetett!
Elküldtük Noét a népéhez: „Figyelmeztesd a népedet, mielőtt fájdalmas büntetés jönne el hozzájuk!”
Azt mondta Noé a népének: „Ó, népem, bizony én nyilvánvaló figyelmeztető vagyok hozzátok!
Hogy szolgáljátok Allahot, féljétek Őt, és engedelmeskedjetek nekem.
Akkor Ő majd megbocsátja nektek a bűneiteket, és haladékot ad nektek egy meghatározott ideig. Amikor eljön Allah határideje, nem lehet azt késleltetni, bárcsak tudnátok!”
Azt mondta: „Uram, hívtam a népemet éjjel és nappal,
de a hívásom csak serkentette őket az eltávolodásban.
És bizony, minden alkalommal, mikor hívtam őket, hogy Te megbocsáthass nekik, az ujjaikat a fülükbe dugták, és a ruháikkal takarták el magukat, és kitartottak, és arrogánsak voltak.
Aztán hívtam őket nyíltan,
Aztán szóltam hozzájuk nyilvánosan és átadtam nekik titokban,
Aztán azt mondtam: „Kérjétek Uratok bocsánatát, bizony, Ő az, aki újra és újra megbocsát.
Ő esőt fog küldeni nektek az égből bőséggel,
És Ő ad nektek vagyont és gyermekeket, és kerteket hoz létre nektek, és folyókat hoz létre nektek.
Mi van veletek, hogy nem tulajdonítotok Allahnak megfelelő nagyságot?
Ő teremtett meg benneteket egymás utáni lépésekben.
Nem látjátok, hogyan teremtette meg a hét eget rétegekben?
És a Holdat fénnyé tette bennük, és a Napot lámpássá tette?
És Allah növesztett benneteket a földből, fokozatos növekedéssel.
Aztán vissza fog téríteni benneteket abba, és előhoz majd benneteket előhozással.
És Allah terjesztette ki nektek a földet,
hogy járhassatok rajta széles ösvényeken.”
Noé azt mondta: „Uram, ellenszegültek nekem, és azt követték, akit a vagyona és a gyermekei nem tesznek nagyobbá másban, csak a veszteségében”.
Ők kiterveltek egy nagy tervet,
azt mondva a tévelygőknek: „Ne hagyjátok el az isteneiteket! Ne hagyjátok el Waddot, sem Szuvát, sem Jaghúszot, Jaúkot és Naszrt!”
És bizony, sokakat félrevezettek. És a nem teszi nagyobbá (Allah) a bűnösöket másban, csak a tévelygésben.
A bűneik miatt vízbe fulladtak, aztán be kellett lépniük a Tűzbe, és nem találtak maguknak Allahon kívül más segítőt.
És Noé azt mondta: „Uram! Ne hagyj egyetlen lakót sem a földön a hitetlenek közül!
Mert ha meghagyod őket, félrevezetik majd a szolgáidat, és nem nemzenek mást, csak gonosz hitetleneket.
Uram, bocsáss meg nekem és a szüleimnek, és mindenkinek, aki hívőként lép a házamba, és a hívő férfiaknak, és a hívő nőknek. És ne gyarapítsd a bűnösöket másban, csak a pusztulásban!”
Mondd: „Kinyilatkoztatott nekem, hogy a dzsinnek egy csoportja hallgatott, és azt mondták: „Bizony, egy lenyűgöző Koránt hallottunk,
a helyes útra vezet, ezért hittünk benne, és soha nem fogunk Urunk mellé mást társítani.
És Ő – magasztos Urunk fensége! – nem vett sem feleséget, sem fiat.
A bolondok közülünk szörnyű rágalmat mondtak Allahról.
Azt gondoltuk, hogy az emberek és a dzsinnek sohasem mondanának hazugságot Allah ellen.
És voltak olyan férfiak az emberek között, akik a dzsinnek közül való férfiaknál kerestek menedéket, de ők csak növelték a terhüket,
Azt gondolták, ahogy ti is gondoltátok, hogy Allah nem fog feltámasztani senkit.
És megpróbáltuk elérni az eget, de úgy találtuk, hogy tele van szigorú őrökkel és tűzcsóvákkal.
És régebben, ott ültünk, a hallgatózásra alkalmas helyeken, de aki most hallgatózik, lángoló tüzet talál, ami rá vár.
És nem tudjuk, hogy rossz vár-e azokra, akik a földön vannak, vagy Uruk helyes vezetést akar nekik.
És vannak köztünk olyanok, akik jóravalók, és vannak ettől különbözők. Különböző utakon vagyunk.
És megbizonyosodtunk arról, hogy soha nem hiúsíthatjuk meg Allahot a földön, és nem menekülhetünk el Előle
és amikor hallottuk a vezetést, hittünk benne. És aki hisz Urában, annak nem kell félnie sem veszteségtől, sem tehertől,
Közülünk vannak muszlimok, és vannak eltérők. És aki aláveti magát, ő az, aki az igaz vezetést kereste.
És az eltérők a Pokol tüzelője lesznek.”
És ha az úton maradtak volna, biztosan bőségesen adtunk volna nekik inni vizet.
hogy próbára tehessük őket általa. És aki elfordul Ura emlékeztetésétől, annak szigorú büntetésbe, kell majd belépnie.
És minden mecset Allahé, ne fohászkodjatok hát Allah mellett senkihez!
És amikor Allah szolgája felállt, hogy Hozzá hívjon, szinte egymásra torlódtak körülötte.
Mondd: „Én csak Uramhoz fohászkodom, és nem társítok Mellé senkit.”
Mondd: „Nem birtoklok ahhoz, hogy ártalmat okozzak nektek, és igaz vezetést sem.”
Mondd: „Senki nem védelmezhet meg engem Allahtól, és nem találok Rajta kívül menedéket sem.
Csak a tudósítás Allahtól, és az Ő üzenete. És aki ellenszegül Allahnak és a Küldöttének, neki a Pokol tüze jár, abban fog lakozni örökké.
Amíg, mikor majd meglátják azt, ami nekik ígértetett, akkor majd meg fogják tudni, hogy kinek vannak gyengébb segítői, és kik vannak kevesebben.
Mondd: „Nem tudom, hogy ami nektek ígértetett, az közel van-e, vagy hogy Uram egy időt jelöl ki rá.
Ő a Láthatatlan Tudója, és nem fedi fel az ő Láthatatlan dolgait, senkinek:
kivéve egy Küldöttnek, akivel elégedett. És őröket helyez eléje és mögéje is,
hogy megbizonyosodhasson, hogy a küldöttek valóban átadták Uruk üzenetét. És Ő átfogja mindazt, ami náluk van, és számba veszi minden dolog pontos számát.”
Te, aki beburkolod magadat!
Állj éjszaka, kivéve egy kis részében,
a felében, vagy vegyél el belőle egy keveset,
vagy adj hozzá egy keveset, és olvasd a Koránt kimért, ritmusos olvasással.
Súlyos Szót fogunk kiszabni neked.
Bizony, a felkelés éjszaka nagyon nehéz és hatásos, és megfelelőbb a Szónak.
Napközben hosszadalmas elfoglaltságaid vannak.
Emlékezz meg Urad nevéről, és szenteld magad Neki teljes elkötelezettséggel.
A Kelet és a Nyugat Ura, nincs más istenség, csak Ő, válaszd hát Őt az ügyeid rendezőjévé.
És legyél türelmes azzal kapcsolatban, amit mondanak, és kerüld el őket szép elkerüléssel.
És hagyj Engem és a tagadókat, a könnyebbség birtokosait.
Bizony, Nálunk bilincsek vannak, és tomboló Tűz,
és étel, ami fuldoklásra késztet, és fájdalmas büntetés.
Azon a Napon, amikor a föld és a hegyek remegnek majd, és a hegyek olyanok lesznek, mint a leomló homokdűnék.
Elküldtünk hozzátok egy Küldöttet, hogy tanú legyen veletek kapcsolatban, ahogy elküldtünk egy Küldöttet Fáraóhoz is.
De Fáraó ellenszegült a Küldöttnek, ezért megragadtuk őt, pusztító megragadással.
Hát hogyan fogjátok megvédeni magatokat, ha nem hisztek, egy olyan Nap ellen, amely ősszé teszi majd a gyermekeket?
Amitől az ég meghasad. Az Ő ígérete  be fog teljesedni.
Bizony, ez emlékeztető, ezért aki akarja, vegye útját Urához.
Bizony, Urad tudja, hogy állsz csaknem az éjszaka kétharmadában, vagy felében, vagy harmadában, és egy csoport is, akik veled vannak. Allah határozza meg az éjszakát és a nappalt. Ő tudja, hogy ti nem tartjátok számon, ezért hozzátok fordult. Hát olvassátok, ami könnyű nektek a Koránból. Ő tudja, hogy vannak köztetek, akik betegek, és mások utaznak a földön, Allah kegyét keresve, mások pedig Allah útján küzdenek. Ezért olvassátok, ami könnyű belőle és tartsátok meg az imát, és adjátok meg a zakátot, és adjatok dicséretes kölcsönt Allahnak. És bármi jót küldötök előre magatoknak, megtaláljátok azt Allahnál. Az jobb, és nagyobb a jutalma. És kérjétek Allah bocsánatát! Bizony, Allah Megbocsátó, Irgalmas.
Te, aki betakaródzol!
Kelj fel, és figyelmeztess!
És magasztald Uradat,
és tisztítsd meg a ruhádat.
És kerül a tisztátalanságot.
És ne azért tégy szívességet, hogy többet szerezz.
És Uradért légy türelmes.
Mert mikor a harsona megfúvatik,
az a Nap nehéz nap lesz,
nem könnyű a hitetleneknek.
Hagyj Engem azzal, akit Én teremtettem, egyedül,
és bőséges vagyont adtam neki,
és gyermekeket, akik jelen voltak mellette,
és akik elé könnyebbséget terjesztettem ki,
Aztán azt kívánja, hogy még többet adjak neki.
De nem! Bizony, ő makacs volt a Mi ájáinkkal szemben,
Hamarosan nehéz büntetéssel fogom elborítani őt.
Elgondolkodott, aztán mérlegelt.
Hát pusztuljon el azért, ahogy mérlegelt!
És pusztuljon el azért, ahogy mérlegelt!
Aztán nézett,
aztán elfintorodott, és haragosan nézett,
aztán elfordult, és túl büszke volt.
Azt mondta: „Nem más ez, mint utánozott varázslat!”
„Nem más ez, mint egy emberi lény szava!”
Hamarosan kényszerítjük, hogy belépjen a Szaqarba.
És mi tudathatja veled, hogy mi az a Szaqar?
Nem hagy meg semmit és nem hagy érintetlenül,
felperzseli az emberi lényt.
Tizenkilencen vannak felette
És nem másokat tettünk a Tűz őrzőivé, csak angyalokat, és nem határoztuk meg a számukat másért, csak próbatételként a hitetlenek számára, hogy azok, akiknek a Könyv adatott bizonyosak lehessenek, és azok, akik hisznek, erősödhessenek a hitükben, és hogy azok, akiknek a Könyv adatott és a hívők ne kételkedjenek, és hogy akiknek a szívében betegség van, és a hitetlenek, azt mondhassák: „Mit akar Allah ezzel a példával? Így engedi tévútra menni Allah azokat, akiket akar, és vezeti azokat, akiket akar. És Urad seregeit nem ismeri senki, csak Ő. És nem más ez, mint emlékeztető az embereknek.
De nem! A Holdra,
és az éjszakára, amikor távozik,
és a reggelre, amikor fényesedik,
bizony, ez az egyik legnagyobb,
figyelmeztetés az embereknek,
bárkinek közületek, akik előre akar menni vagy hátra akar maradni,
minden lélek azért lesz zálogban, amit megkeresett,
kivéve a jobb oldalon lévőket.
A Kertben majd megkérdezik
a bűnösöktől:
„Mi vitt benneteket a Szaqarba?”
Azt fogják mondani a bűnösök: „Nem voltunk azok között, akik imádkoztak,
és nem tápláltuk a szegényeket,
és hiábavaló beszédbe bonyolódtunk a hiábavalóan beszélőkkel,
és tagadtuk az Ítélet Napját,
amíg eljött hozzánk a Bizonyosság.
Ezért nem használ nekik a közbenjárók közbenjárása.
Mi van hát velük, hogy elfordulnak az emlékeztetőtől?
Mintha megriadt szamarak lennének,
az oroszlántól menekülnek?
De nem! Minden ember közülük arra vágyik, hogy kiterített lapokat kapjon.
De nem! De nem félik a Túlvilágot,
Nem! Bizony, ez emlékeztető,
ezért aki akarja, emlékezzen meg,
és nem fognak megemlékezni, csak ha Allah úgy akarja. Ő az, Akinek joga van arra, hogy féljék Őt, és joga van arra, hogy megbocsásson.
Nem! Esküszöm a Feltámadás Napjára!
Nem! Esküszöm az önmagát vádoló lélekre.
Vajon az ember azt gondolja, hogy nem fogjuk összeállítani a csontjait?
Nem! Mi képesek vagyunk visszaállítani még az ujjbegyeit is.
De nem! Az ember arra vágyik, hogy meghazudtolja azt, ami előtte van.
Azt kérdi: „Mikor van hát a Feltámadás Napja?”
De amikor a látás majd káprázik,
és elsötétül a Hold,
és amikor egyesül a Nap és a Hold,
azon a Napon az ember azt mondja majd: „Hol a menekülés?”
De nem! Nincs menekülés.
Uradnál van azon a Napon az egyetlen pihenőhely.
Azon a Napon az embernek elmondják, hogy mi az, amit előreküldött, és mi az, amit visszatartott.
Nem! Az ember tanú lesz saját maga ellen,
még akkor is, ha előhozza a kifogásait.
Ne mozgasd hát vele a nyelved, hogy siettesd azt!
Bizony, a Mi feladatunk annak összegyűjtése és olvasása.
És mikor olvassuk neked, kövesd az olvasását.
Aztán a megmagyarázása a Mi dolgunk.
De nem! Ti az azonnalit szeretitek,
és elhagyjátok a Túlvilágot.
Azon a Napon egyes arcok fényesek lesznek,
Uruk felé néznek.
És más arcok el lesznek torzulva,
azt gondolva, hogy valami gerincroppantó fog velük történni.
Nem! Amikor az eléri a kulcscsontot,
és azt mondják: „Ki fogja most meggyógyítani?”,
és biztos benne, hogy ez az elválás,
és a láb körülfonja a lábat,
azon a napon Uradhoz lesz terelve.
És nem erősítette meg az igazságot, és nem is imádkozott.
Hanem meghazudtolta, és elfordult,
és visszament a családjához, és büszkélkedett.
Jaj neked, és jaj!
Aztán jaj neked, és jaj!
Vajon azt gondolja az ember, hogy magára lesz hagyva?
Nem volt-e ő egy összevegyült csepp a kilövellt magból?
Aztán egy megtapadt csomó, aztán Ő teremtette és megformálta?
Aztán teremtette belőle a két társat, a férfit és a nőt.
Nem képes-e Ő életet adni a holtaknak?
Nem volt-e az embernek olyan időszaka, amikor nem volt említve?
Az embert összevegyült cseppből teremtettük, hogy próbára tegyük, ezért adtuk neki a hallást és a látást.
Mi vezettük őt az Útra legyen akár hálás, akár hálátlan.
A hitetleneknek láncokat és bilincseket és a perzselő Tüzet készítettük elő.
Bizony, a legjobbak olyan kupából isznak, amelynek a keveréke a Kafurból való,
egy forrás, amelyből Allah szolgái isznak, és a vize bőségesen zubog elő.
Betartják az esküjüket, és félik a Napot, amelynek a rossza mindenhova elér.
És ételt adnak, annak ellenére, hogy ők is szeretik azt, a szegénynek, az árvának és a fogolynak,
„Csak Allah Arcáért táplálunk benneteket. Nem kívánunk tőletek fizetséget és köszönetet sem.
Bizony, félünk Urunktól egy Napot, amely kemény és félelmes!”
De Allah megvédelmezi őket annak a Napnak a rosszától, és fényességet és boldogságot ad nekik,
és megjutalmazza őket türelmükért, egy Kerttel, és selyemmel.
Kényelmes fekvőhelyeken fognak ott heverni, nem fogják látni ott a napot, sem a fagyos hideget.
És felettük közel az árnyékai, és a gyümölcsei egész alacsonyan lógnak,
és körbejárnak köztük az ezüstedények és kristálykupák,
kristályosan tiszta ezüstből. Ők fogják meghatározni a mértékét.
És inni adnak nekik ott olyan csészéből, amely gyömbérrel kevert,
És van ott egy forrás, amelynek a neve Szelszebil.
És körbejárnak köztük kortalanná tett ifjak, amikor látod őket, szétszórt gyöngyöknek gondolnád.
És ha nézed, boldogságot és hatalmas királyságot látsz,
Finom selyemből és gazdag brokátból készült, zöld ruhák lesznek rajtuk. Ezüst karkötőkkel lesznek felékesítve, és Uruk tiszta italt ad nekik inni.
„Ez a fizetségetek. Az erőfeszítéseitek elismertettek.”
Bizony, Mi küldtük le a Koránt fokozatosan.
Legyél hát türelmes Urad döntésével kapcsolatban. És ne engedelmeskedj közülük egyetlen bűnösnek vagy hitetlennek sem.
És emlékezz meg Urad nevéről reggel és este,
és borulj le Előtte éjszaka, és magasztald Őt éjszaka hosszan.
Bizony ezek az azonnalit szeretik, és maguk mögött hagynak egy fontos Napot.
Mi teremtettük meg őket, és Mi erősítettük meg a formájukat, és amikor Mi akarjuk, teljesen kicseréljük őket egy hozzájuk hasonlóra.
Bizony, ez emlékeztető, hogy aki akarja, Urához vegye útját.
De nem fogjátok akarni, csak, ha Allah is úgy akarja. Allah a Tudó, a Bölcs.
Ő azt bocsát be a Kegyelmébe, akit akar. De a bűnösöknek fájdalmas büntetést készített elő.
Az egymás után elküldöttekre,
és a vadul fújó szelekre,
és a szétszórva szétszórókra,
és a Megkülönböztető alapján megkülönböztetőkre,
és az Emlékeztetőt lehozókra,
mentségként vagy figyelmeztetésként,
bizony, ami ígérve lett nektek, biztosan be fog következni.
És amikor a csillagok ki lesznek oltva,
és amikor az ég meghasad,
és a hegyek el lesznek fújva,
és amikor a Küldöttek össze lesznek gyűjtve a kijelölt időre.
Milyen Napig vannak ezek halasztva?
A Kiválasztás Napjáig.
És mi tudatja veled, hogy mi a Kiválasztás Napja?
Azon a Napon jaj a tagadóknak!
Vajon nem pusztítottuk el a korábbi népeket,
aztán későbbiekkel követtük őket.
Így bánunk a bűnösökkel.
Azon a Napon jaj a tagadóknak!
Nem teremtettünk-e benneteket közönséges folyadékból,
aztán azt egy biztonságos lakhelyre helyeztük,
egy ismert ideig,
Így határoztuk meg. És Mi milyen jó Meghatározó vagyunk!
Azon a Napon jaj a tagadóknak!
És nem tettük-e a Földet gyűjtőhellyé
az élőknek és a holtaknak?
Nem helyeztünk-e rá szilárdan rögzített, magasba nyúló hegyeket, és nem adtunk-e nektek édes vizet inni?
Azon a Napon jaj a tagadóknak! Azt fogják majd nekik mondani:
Haladjatok előre az felé, amit tagadtatok!
Haladjatok az árnyékba, ami a füstből alakul ki, ami három oszlopba ágazik,
amelynek nincs hűvös árnyéka, és nem védelmez a láng ellen.
bizony, akkora szikrák pattannak belőle, mint egy várkastély,
mintha sárga tevék lennének.
Azon a Napon jaj a tagadóknak!
Ez az a Nap, amikor nem fognak beszélni,
és nem engedik meg nekik, hogy kifogásokat hozzanak fel.
Azon a Napon jaj a tagadóknak!
Ez az Ítélet Napja! Összegyűjtöttünk benneteket és a korábbi népeket.
Hát ha van valami tervetek, amit kiterveltetek, akkor tervezzetek Ellenem!
Azon a Napon jaj a tagadóknak!
Bizony, az istenfélők pedig árnyékokban és patakok közt lesznek,
és gyümölcsök lesznek ott nekik, amiből csak kívánnak.
Azt mondják majd nekik: „Egyetek és kedvetek szerint azért, amit cselekedtetek.”
Bizony, így jutalmazzuk a jót cselekvőket.
Azon a Napon jaj a tagadóknak!
„Ti pedig, hitetlenek, egyetek és érezzétek jól magatokat egy kis ideig, de bizony, ti bűnösök vagytok!”
Azon a Napon jaj a bűnösöknek!
Amikor azt mondják nekik: Hajoljatok meg!, nem hajolnak meg.
Azon a Napon jaj a tagadóknak!
Akkor milyen kijelentésben fognak hinni ez után?
Miről kérdezik egymást?
A hatalmas hírről,
Amivel kapcsolatban különböznek.
De nem! Hamarosan meg fogják tudni!
És ismét nem! Hamarosan meg fogják tudni!
Hát nem tettük-e a földet pihenőhellyé,
és a hegyeket ékekké?
És párokban teremtettünk benneteket.
És az alvásotokat pihenéssé tettük,
és az éjszakát takaróvá tettük,
és a nappalt megélhetéssé.
És hét erőset építettünk fölétek,
és égő lámpást helyeztünk oda,
és az esőfelhőkből bőségesen ömlő vizet küldtünk le,
hogy előhozzuk általa a magokat és a növényeket,
és dús kerteket.
Bizony, az Ítélet Napja kijelölt idő.
A Nap, amikor megfúvatik a Harsona, és csapatokban jöttök elő.
És az ég megnyittatik, és kapukká változik,
és a hegyek elmozdíttatnak, és délibábbá válnak.
Bizony, a Pokol lesben várakozik
azokra, akik a tévelygést követték, lakhelyként.
Abban maradnak korszakokon keresztül.
Nem fognak ott ízlelni semmilyen hűvösséget vagy italt,
kivéve forró vizet és gennyet,
megfelelő fizetségként.
Bizony, ők nem vártak elszámolást,
és tagadták az ájáinkat, teljes tagadással.
És mindent előszámláltunk egy Könyvben.
Ízleljétek meg hát! És nem növelünk benneteket másban, csak a büntetésben.
Bizony, az istenfélőknek győzelmük lesz,
kertek és szőlőtőkék,
és azonos korú társaik,
és teli poharak.
Nem fognak hallani ott hiábavaló beszédet vagy hazugságot.
Jutalomként Uradtól, elegendő ajándékként.
Az egek és a föld Ura, és mindené, ami közöttük van, a Kegyelmes! Nem lesz erejük ahhoz, hogy megszólítsák.
A Napon, amikor a Lélek (Gábriel) és az angyalok sorba állnak, nem beszélnek, kivéve az, akinek a Kegyelmes engedélyt ad, és az igazat mond.
Az az Igazság Napja! Ezért aki akarja, vegye az útját Urához.
Bizony, figyelmeztettünk benneteket egy közeli büntetéssel kapcsolatban, a Napon, amikor az ember látni fogja, hogy mit küldött előre a keze és a hitetlen azt fogja mondani: „Ó, bárcsak por lennék!”.
A durván kiszakítókra,
és a gyengéden kihúzókra,
és az úszva úszókra,
és az versengve versengőkre,
és az ügyeket elrendezőkre.
Azon a Napon meg fog remegni remegéssel,
és követi majd a következő.
A szívek azon a napon erősen fognak dobogni,
a szemük alázatosan lesütve.
Azt mondják: „Tényleg vissza leszünk állítva az előző állapotunkba?
Amikor elporladt csontok leszünk?”
Azt mondják: „Az bizony vesztes visszatérés lenne!”
És csak egyetlen Kiáltás lesz,
és íme! A föld felszínén lesznek.
Eljött-e hozzád Mózes története?
Amikor Ura szólította őt Tuwa szent völgyében:
„Menj Fáraóhoz! Bizony, ő túllépte a határt,
és mondd: „Meg akarsz-e tisztulni?
És vezesselek-e Uradhoz, hogy féld Őt?”
És megmutattuk neki (Fáraónak) a nagy jelet.
De ő tagadott és engedetlen volt,
aztán hátat fordított sietve.
És összegyűjtötte, és megszólította,
azt mondta: „Én vagyok az uratok, a legmagasztosabb!”
És Allah megragadta őt példás büntetéssel, a Túlvilágon és az evilágon.
Bizony, ebben tanulság van annak, aki fél.
Ti vagytok nehezebb teremtés, vagy az egek, amit Ő épített?
Ő emelte fel a boltozatát, és szabta meg az arányait.
És Ő sötétítette el az éjszakáját, és hozta elő a fényességét.
És aztán kiterítette a földet,
és előhozta belőle a vizét és a legelőjét,
és szilárddá tette a hegyeket,
gondoskodásul nektek és a jószágaitoknak.
De amikor a Nagy Katasztrófa eljön,
a Nap, amikor az ember emlékezni fog, hogy miért igyekezett,
és a Pokoltűz láthatóvá tétetik mindenkinek, aki lát.
És aki tévelygésbe ment,
és jobban szerette az evilági életet,
hát bizony, annak a Pokoltűz lesz a menedéke.
De aki félte az Ura előtt állást, és megtartóztatta az alsóbb énjét az alantas vágyaktól,
hát bizony, neki a Kert a menedéke.
Az Óráról kérdeznek téged, mikor van az elérkezése?
Mit tudsz említeni azzal kapcsolatban? Nincs elegendő tudásod, hogy ezt megmondd, mert az Óra tudása egyedül Allahnál van.
Uradnál annak beteljesítése.
Te csak figyelmeztető vagy annak, aki féli azt.
A Napon, amikor látják majd azt, olyan lesz, mintha nem maradtak volna, csak egy délutánt vagy egy délelőttöt.
Összevonta a szemöldökét, és elfordult,
mert a vak ember odajött hozzá.
De honnan tudhatnád? Talán megtisztítja magát.
Vagy emlékeztetve lesz, és használ neki az emlékeztető.
De annak, aki önmagát elegendőnek gondolja saját magának,
neki teljes figyelmet szentelsz.
És nem a te felelősséged, ha ő nem tisztítja meg magát.
De az, aki igyekezve jön hozzád,
és fél,
tőle elvonod a figyelmed.
De nem! Bizony, ez intés,
hogy aki akar, az megemlékezzen Róla.
Tiszteletre méltó lapokon,
emelkedett, megtisztított.
Feljegyzők keze által,
nemesek, kötelességtudók.
Pusztuljon el az ember! Mennyire hálátlan!
Milyen dologból teremtette őt Allah?
Egy csepp nedvből teremtette őt, aztán megformálta,
aztán könnyűvé tette neki az utat.
Aztán a halálba küldi, és a sírjába téteti őt,
aztán, amikor Ő úgy akarja, feltámasztja.
De nem! Nem teljesítette azt, amit Ő parancsolt neki.
Hát nézzen az ember az ételére!
Bőségesen árasztottunk le vizet,
aztán meghasítottuk a földet hasítással,
aztán magot növesztettünk benne,
és szőlőt és zöld növényeket,
és olívát és datolyapálmát,
és dús növényzetű kerteket,
és gyümölcsöket és legelőt,
ellátásul nektek és a jószágaitoknak.
De amikor eljön a Szakkhah,
azon a Napon az ember menekülni fog a testvérétől,
és az anyjától és az apjától,
és a feleségétől és a gyermekeitől,
azon a napon elég gondja lesz, ami lefoglalja.
Egyes arcok azon a Napon fényesek lesznek,
nevetnek, örülnek.
És arcok – azon a Napon por lesz rajtuk,
Sötétség borítja el őket.
Ők azok, akik a hitetlenek, a gonoszok.
Amikor a Nap felgöngyölíttetik,
és amikor a csillagok lezuhannak,
és amikor a hegyek elmozdulnak,
és amikor a vemhes nősténytevékkel nem törődnek,
és amikor a vadállatok összegyűjtetnek,
és amikor a tengerek meggyújtatnak,
és amikor a lelkek összepárosíttatnak,
és amikor az élve eltemetett leánycsecsemőt megkérdezik,
hogy milyen bűnért ölték meg.
És amikor a lapok megnyittatnak,
és amikor az ég lehántatik,
és amikor a Pokol meggyújtatik,
és a Kert közel hozatik.
A lélek akkor megtudja, hogy mit hozott magával.
De nem! Esküszöm az eltűnő bolygókra,
amelyek futnak a pályájukon, és eltűnnek,
és az éjszakára, amikor elhúzódik,
és a hajnalra, amikor kiterjed,
hogy bizony, ez a Korán egy nemes Küldött szava,
az erő birtokosa, és megbecsülésben van a Trón Uránál.
engedelmeskednek neki és megbízható,
és a társatok nem őrült.
És bizony, ő látta őt a tiszta horizonton.
És ő  nem szűkmarkú a Láthatatlannal kapcsolatban,
és ez nem a megátkozott Sátán szava,
Hát hová mentek?
Nem más ez, mint emlékeztető a világoknak,
annak közületek, aki az egyenes úton akar járni.
És ti nem akarhatjátok, csak ha úgy akarja Allah, a Világok Ura.
Amikor az ég meghasad,
és a csillagok szétszóródnak,
és mikor a tengerek összefolynak,
és amikor a sírok felfordíttatnak,
minden lélek tudni fogja, hogy mit küldött előre és mit hagyott hátra.
Ember! Mi tévesztett meg téged kegyes Uraddal kapcsolatban?
Ő, Aki megteremtett téged, és megformált, és megadta az arányaidat,
és összeállított téged, amilyen formára Ő akart.
De nem! Ti tagadjátok az Ítéletet.
És bizony, őrizők vannak felettetek,
nemes feljegyzők,
ők tudják, bármit tesztek.
Bizony, a jóságosak boldogságban lesznek,
és bizony, a gonoszok a Pokoltűzben lesznek.
Abban fognak égni az Ítélet Napján,
és nem fognak hiányozni belőle.
És mi tudatja veled, hogy mi az Ítélet Napja?
És még egyszer! Mi tudatja veled, hogy mi az ítélet napja?
Ez az a Nap, amikor egyetlen léleknek sem lesz a hatalma egy másik lélekért, és a parancs azon a Napon Allahé lesz.
Jaj a hamisan mérőknek!
Akik, ha másoktól vesznek mértéket, teljeset vesznek,
de amikor ők adnak mértéket, vagy ők mérnek nekik, kevesebbet adnak.
Hát nem gondolják, hogy fel lesznek támasztva
egy Hatalmas Napra?
A Napon, amikor az emberiség a Világok Ura előtt fog állni.
De nem! Bizony, a gonoszok feljegyzése a Szidzsínben van.
És mi tudathatja veled, hogy mi az a Szidzsín?
Egy írott könyv.
Jaj azon a Napon a meghazudtolóknak,
akik hazugságnak tartják az Ítélet Napját!
És nem tagadhatja azt más, csak minden lázadó bűnös.
Amikor a mi ájáinkat hirdetik neki, azt mondja: „A korábbi népek meséi!”
De nem! Beborította a szívüket az, amit megkerestek.
De nem! Bizony, el lesznek takarva Uruktól azon a napon.
Aztán bizony a Pokoltűzben fognak égni.
Aztán azt mondják: „Ez az, amit korábban tagadtatok!”
De nem! Bizony, a jóságosak feljegyzése az Illíjunban lesz.
És mi tudathatja veled, hogy mi az Illíjun?
Egy írott könyv,
amit azok tanúsítanak, akik közel hozattak.
Bizony, az igaz hívők boldogságban lesznek,
fekhelyeken, nézelődve.
Felismered az arcukon az öröm sugárzását.
Lepecsételt nektárt kapnak inni,
A pecsétje pézsmából lesz. Ezért igyekezzenek az igyekvők!
És a keveréke a Tasznímból van,
egy forrás, amelyből azok isznak, akik közel hozattak.
Bizony, akik bűnöket követtek el, nevettek azokon, akik hittek.
Amikor elmentek mellettük, egymásra kacsintottak,
és amikor visszatértek a családjukhoz, gúnyolódva tértek vissza.
És amikor látták őket, azt mondták: „Bizony, ezek tévelyegnek!”
De ők nem azért küldettek, hogy őrizők legyenek felettük
Hát ma, az Ítélet Napján azok fognak nevetni a bűnösökön, akik hittek,
fekhelyeken, nézelődve.
Vajon megkapták-e a fizetségüket a hitetlenek azért, amit cselekedtek?
Amikor az ég kettéhasad,
és engedelmeskedett Urának, és ezt kell tennie!
És amikor a föld kiteríttetik,
és kiveti mindazt, ami benne van, és üres lesz,
és engedelmeskedett Urának, és ezt kell tennie!
Te ember! Bizony, Urad felé törekszel törekvéssel, és találkozni fogsz vele!
És az, akinek a könyve a jobb kezébe adatik,
az hamarosan könnyű elszámolással számoltatik el.
És boldogságban fog visszatérni a népéhez.
De akinek a könyve a háta mögé adatik,
az hamarosan pusztulásért fog kiáltani,
de a perzselő Tűzben fog égni,
Bizony, boldogságban volt a népe között,
bizony, azt gondolta, hogy sohasem fog visszatérni.
De nem! Ura látta őt.
De nem! Esküszöm a napnyugta utáni fényre,
és az éjszakára, és mindarra, amit beborít,
és a Holdra, amikor megtelik,
hogy bizonyosan haladni fogtok állapotról állapotra.
Mi van hát velük, hogy nem hisznek,
és, amikor a Koránt olvassák nekik, nem borulnak le?
De nem! Azok, akik hitetlenek, tagadnak,
és Allah a legjobb tudója annak, amit magukban tartanak,
adj hát hírt nekik egy fájdalmas büntetésről,
kivéve azoknak, akik hisznek, és jótetteket cselekszenek. Nekik vég nélküli jutalom jár.
Az égre, amely a csillagképeket tartalmazza,
és a Megígért Napra,
és a tanúskodóra, és a tanúsítottra!
Pusztuljanak az Árok Társai,
a tüzelővel táplált tűzé,
amikor leültek mellé,
és tanúk voltak afelett, amit a hívőkkel tettek!
És nem találtak bennük hibát másért, csak azért, mert hittek Allahban, a Mindenhatóban, a dicséret Birtokosában,
Akié az egek és a föld uralma. És Allah a Tanú minden dolog felett.
Bizony, akik üldözték a hívő férfiakat és a hívő nőket, és nem gyakoroltak bűnbánatot, nekik a Pokol büntetése jár, és nekik a lángoló Tűz büntetése jár.
Bizony, akik hisznek, és jótetteket cselekszenek, nekik Kertek járnak, amelyek alatt folyók folynak. Ez a hatalmas siker.
Bizony, Urad szorítása erős.
Bizony, Ő az, aki létrehoz és megismétel,
és Ő a Megbocsátó, a Szeretetteljes,
a Dicsőséges Trón Ura,
Aki azt tesz, amit akar.
Eljött-e hozzád a seregek története,
Fáraóé és Thamúdé?
De nem! Akik hitetlenek, azok tagadásban vannak.
De Allah körülveszi őket, a hátuk mögül.
De nem! Ez egy Dicsőséges Korán,
egy Megőrzött Táblán.
Az égre, és az éjszaka jövőre!
És mi tudathatja veled, hogy mi az az éjszaka jövő?
A ragyogó csillag!
Nincs egy lélek sem, amely felett ne lenne őriző.
Nézze hát az ember, hogy miből lett teremtve!
Kilövellt folyadékból lett teremtve,
ami a gerinc közül és a bordák közül jön elő.
Bizony, Ő, képes arra, hogy visszahozza.
azon a Napon, amikor majd a titkok meg lesznek vizsgálva,
akkor nem lesz az embernek sem ereje, sem segítője.
És az égre, és a ciklusaira,
és a földre, amely meghasad,
bizony, ez döntő szó.
És nem szórakozásnak van.
Bizony, ők tervet terveznek,
de Én is tervelek egy tervet!
Adj hát haladékot a hitetleneknek. Adj nekik haladékot egy kis ideig.
Magasztald Urad, a Legmagasztosabb nevét,
Aki teremtett és megformált,
aki mértéket szabott és vezetett,
és aki előhozza a legelőt,
és aztán sötét törmelékké tette.
És olvastatjuk veled a Koránt, és nem fogod elfelejteni,
kivéve, amit Urad akar. Bizony, Ő tudja a nyilvánvalót és a rejtettet.
És könnyebbséget adunk neked a könnyebbségre,
Emlékeztess hát, ha használ az emlékeztetés!
Megemlékezik az, aki fél Allahtól,
és elkerüli azt a nyomorult.
Az, aki a nagyobb Tűzben fog égni,
aztán nem fog meghalni abban, és nem fog élni sem.
Bizony, sikeres az, aki megtisztítja magát,
és megemlékezett Ura nevéről, és imádkozott.
De nem! Ti jobban szeretitek az evilági életet,
pedig a Túlvilág jobb, és örökké tartó.
Bizony, ez benne van a korábbi írásokban is,
Ábrahám és Mózes lapjain.
Eljött-e hozzád az Elborító híre?
Egyes arcok azon a Napon megalázottak lesznek,
igyekezve, kifáradva,
az izzó Tűzben fognak égni.
Forró forrásból kapnak majd inni.
Nem lesz ételük, csak egy keserű, tüskés növényből,
ami nem tápláló, és nem használ az éhség ellen.
Egyes arcok azon a Napon boldogságtól sugárzók lesznek,
az erőfeszítéseikkel elégedettek,
egy emelkedett Kertben,
amiben nem hallanak hiábavaló beszédet.
Zubogó forrás lesz ott,
és magasra emelt fekhelyek,
és kihelyezett kupák,
és sorba helyezett párnák,
és kiterített szőnyegek.
Hát nem nézték meg a tevéket, hogy hogyan lettek teremtve?
És az eget, hogy lett felemelve?
És a hegyeket, hogyan lettek rögzítve?
És a földet, hogyan lett kiterítve?
Emlékeztess hát, bizony, te csak emlékeztető vagy!
Nem vagy az irányítójuk.
De aki elfordul, és hitetlen,
Allah meg fogja büntetni, a legnagyobb büntetéssel.
Bizony, Hozzánk lesz a visszatérésük,
és bizony, a Mi dolgunk az elszámolásuk.
A hajnalra,
és a tíz éjszakára,
és a párosra és a páratlanra,
és az éjszakára, amikor elmúlik!
Hát nincs ebben eskü azoknak, akiknek van értelmük?
Nem látod, hogyan bánt Urad Áddal,
az oszlopos Irámmal,
amihez hasonló nem lett teremtve semmi földön.
És Thamúd, akik kivájták a sziklákat a völgy oldalán?
És Fáraó, a karók birtokosa?
Akik zsarnokoskodtak a földeken,
és romlást terjesztettek ott.
Ezért Urad a büntetés megpróbáltatását zúdította rájuk.
Bizony, Urad mindig figyel.
És ami az embert illeti, amikor Ura próbára teszi őt, és nagylelkű vele, és kegyeket ad neki, ő azt mondja: „Bizony, Uram kegyes volt hozzám!”
De amikor Allah próbára teszi őt, és leszűkíti az ellátását, ő azt mondja: „Uram megalázott engem!”
De nem! Ti  nem tisztelitek az árvát,
és nem serkentitek egymást a szegények etetésére,
és felélitek az örökséget, mohón felélve,
és túlzott szeretettel szeretitek a vagyont.
De nem! Amikor a föld ledöngöltetik, döngölésre döngöléssel,
És eljön Urad, és angyalok, sor sor után,
és előhozatik a Pokol azon a Napon. Azon a Napon az ember emlékezni fog, de hogy használ akkor már neki az emlékezés?
Azt mondja majd: „Jaj nekem! Bárcsak előreküldtem volna az életemre!”
És azon a Napon senki nem fog úgy büntetni, ahogy Ő büntet,
és senki nem fog úgy megbéklyózni, ahogy Ő béklyóz meg.
„Te megelégedett lélek!
Térj vissza Uradhoz, elégedetten, és Ő elégedett veled!
Lépj be a szolgáim közé,
és lépj be a Kertembe!
Nem! Esküszöm erre a városra,
és szabad vagy ebben a városban,
és a nemzőre, és amit nemzett!
Bizony, az embert nehézségben teremtettük.
Hát azt gondolja, hogy senkinek nincs hatalma felette?
Azt mondja: „Bőséges vagyont pazaroltam el.”
Hát azt gondolja, hogy senki nem látja?
Hát nem adtunk neki két szemet,
és nyelvet, és két ajkat,
és mutattuk meg neki a két utat?
De nem merte megpróbálni a meredek utat.
És mi tudatja veled, hogy mi a meredek út?
A rabszolga felszabadítása,
vagy táplálni az éhínség napján
egy árvát a közeli rokonságból,
vagy egy nyomorúságban lévő szegényt,
aztán azok között lenni, akik hisznek, és türelemre serkentik egymást, és szeretetteljességre serkentik egymást.
Ők a jobb társai.
Akik elutasítják a Mi ájáinkat, ők a bal társai.
Felettük bezárult Tűz lesz.
A Napra, és a fényességére,
és a Holdra, amikor követi,
és a Holdra, amiknappalra, amikor megjeleníti,
és az éjszakára, amikor betakarja,
és az égre, és Aki megépítette,
és a földre, és Aki kiterítette,
és a lélekre, és Aki megformálta,
és sugallta neki a gonoszságát és az istenfélelmét!
Bizony, sikeres az, aki megtisztítja azt.
És bizony, elbukik az, aki megrontja.
Thamúd népe tagadott a tévelygésével,
amikor a leggonoszabb közülük előresietett.
De Allah Küldötte azt mondta nekik: „Ez Allah nősténytevéje, engedjétek hát inni!”
De meghazudtolták őt, és elvágták a teve térdinait. Ezért Uruk elpusztította őket a bűneikért, mindegyiküket egyformán.
És nem fél a következményétől.
Az éjszakára, amikor beborít,
És a nappalra, amikor megnyilvánít,
És arra, Aki teremtette a férfit és a nőt,
bizony, az erőfeszítéseitek különbözők.
És az, aki ad, és fél,
és hisz a legjobban,
annak könnyűvé tesszük a könnyebbségre.
De az, aki visszatart, és elegendőnek tartja magát önmagának,
és tagadja a legjobbat,
neki könnyűvé tesszük a nehézségre.
És a vagyona nem fog használni neki, amikor belézuhan.
Bizony, Rajtunk van a vezetés.
És bizony, a Mienk az utolsó és az első.
Figyelmeztetlek hát benneteket egy lángoló Tűzzel kapcsolatban.
Nem fog más égni abban, csak a legnyomorultabbak,
aki meghazudtol és elfordult.
De az istenfélő el lesz távolítva tőle,
aki a vagyonából ad, hogy megtisztítsa magát,
és nem viszonzásul a szívességekért, amiket kapott.
Csak azért, hogy Legmagasztosabb Ura Arcát keresse.
És bizony, hamarosan elégedett lesz.
A délelőttre,
és az éjszakára, mikor elsötétül,
nem hagyott el téged az Urad, és nem gyűlöl.
És a Túlvilág jobb neked, mint az első,
És Urad hamarosan adni fog neked, és elégedett leszel.
Nem talált-e téged árvának, és adott menedéket?
És nem talált-e elveszettnek téged?
És nem talált-e szegénynek, és meggazdagított?
Ezért az árvát ne nyomd el,
és a kérőt ne űzd el,
és Urad kegyességét beszéld el!
Nem tártuk-e ki a kebledet?
És eltávolítottuk rólad a terhedet,
ami nyomta a hátadat,
és magasra emeltük a méltóságodat.
És bizony, a nehézséggel könnyebbség jár,
bizony, a nehézséggel könnyebbség jár.
Ezért, ha befejezted, állj fel,
és Uradhoz fordulj!
A fügére és az olívára,
és a Sínai hegyre,
És erre a biztonságos városra!
Bizony, az embert a legjobb formában teremtettük,
aztán visszavetettük őt az alantasak között a legalantasabbá.
Kivéve azok, akik hisznek és jótetteket cselekszenek: nekik meg nem szűnő jutalom jár.
Mi okozhatja ezután, hogy tagadd az Ítéletet?
Hát nem Allah a legigazságosabb Bíró?
Olvass, Urad nevében, Aki teremtett!
Megtapadt rögből teremtette az embert.
Olvass! És Urad a Legkegyelmesebb,
Aki a toll által tanított,
megtanította az embernek, amit nem tudott.
De nem! Bizony, az ember tévelygésbe megy,
mert azt gondolja magáról, hogy elegendő önmagának.
Bizony, Uradhoz van a visszatérés!
Láttad azt aki megtiltja
a szolgának, mikor imádkozik?
Úgy gondolod, hogy ő a helyes vezetést követi,
vagy az istenfélelmet parancsolja?
Láttad, hogy meghazudtol és elfordul?
Hát nem tudja, hogy Allah látja?
De nem! Ha nem hagy fel vele, megragadjuk az üstökénél fogva,
a hazug, bűnös üstökénél!
Akkor hívja a segítőit!
Mi hívni fogjuk a Pokol Őreit!
De nem! Ne engedelmeskedj neki! Hanem borulj le, és közeledj Uradhoz!
Bizony, az Elrendelés Éjszakáján küldtük azt le.
És mi tudathatja veled, hogy mi az Elrendelés Éjszakája?
Az Elrendelés Éjszakája jobb, mint ezer hónap,
leereszkednek az angyalok és a Lélek akkor, Uruk engedelmével, minden paranccsal.
Békesség az, a hajnal eljöveteléig.
Azok, akik hitetlenek a Könyv Népéből, és a társítók nem fognak felhagyni, amíg el nem jön hozzájuk a nyilvánvaló bizonyíték,
egy Küldött Allahtól, aki megtisztított lapokat hirdet nekik,
amelyen helyes írások vannak.
És azok, akiknek a Könyv adatott, nem szakadtak csoportokra addig, amíg a nyilvánvaló bizonyíték el nem jött hozzájuk.
És nem parancsoltatott nekik más, mint hogy szolgálják Allahot, őszintén, kizárólagos hittel csak Neki szentelve a vallást, hanífokként, és tartsák meg az imát, és adják meg a zakátot. És ez a helyes vallás!
Bizony, akik hitetlenek a Könyv Népéből, és a társítók, a Pokol tüzében lesznek, abban maradnak örökké. Ők a legrosszabb teremtmények.
Bizony, akik hisznek, és jótetteket cselekszenek, ők a legjobb teremtmények.
Az ő jutalmuk Uruknál az Éden kertjei, amelyek alatt folyók folynak, abban fognak lakozni örökké. Allah elégedett lesz velük, és ők elégedettek lesznek Vele. Ez jár annak, aki félte Urát.
Amikor a föld megrázkódik rengésével,
és előhozza, kiveti magából a terheit,
és az ember azt kérdi: „Mi van vele?”
Azon a Napon a föld elmondja majd a híreit,
mert Urad ezt sugallta neki.
Azon a Napon az emberiség elkülönült csoportokban jön majd elő, hogy megmutassák nekik a cselekedeteiket.
És aki egy porszemnyi jót tesz, meg fogja látni azt,
és aki egy porszemnyi rosszat tesz, meg fogja látni azt.
A fújtatva vágtatókra,
és szikrákat pattintókra,
és hajnalban rohamra indulókra,
és porfelhőt kavarókra,
és  a csapatok közepére hatolókra,
bizony, az ember Ura iránt hálátlan!
És ő a tanú erre.
És bizony, nem ismer korlátokat a vagyon szeretetében.
De nem tudja-e, hogy amikor kiszóratik az, ami a sírokban van,
és nyilvánvalóvá tétetik az, ami a keblekben van,
bizony, azon a Napon Uruk mindent tud majd róluk.
A lesújtó katasztrófa!
Mi a lesújtó katasztrófa?
Mi tudathatja veled, hogy mi a lesújtó katasztrófa?
A Nap, amelyiken az emberiség olyan lesz, mint a szétszórt pillék,
és a hegyek olyanok lesznek, mint a bolyhos gyapjúcsomók.
És az, akinek a mérlege nehéz lesz,
ő elégedett életben lesz.
De az, akinek a mérlege könnyű lesz,
az ő lakhelye a Hawijah lesz!
És mi fogja veled tudatni, hogy mi az?
A tomboló Tűz!
A kölcsönös versengés elvon benneteket
amíg meglátogatjátok a sírokat.
De nem! Hamarosan meg fogjátok tudni!
És ismét nem! Hamarosan meg fogjátok tudni!
Nem! Bárcsak bizonyos tudással tudnátok!
Bizony, látni fogjátok a Pokoltüzet.
És még egyszer: látni fogjátok a bizonyosság szemével,
Aztán azon a Napon meg lesztek kérdezve az örömökről.
A délutánra.
Bizony, az ember veszteségben van.
Kivéve azok, akik hisznek, és jótetteket cselekszenek, és egymást az igazságra ösztönzik, és egymást türelemre ösztönzik.
Jaj minden becsületsértőnek, rágalmazónak!
Aki vagyont gyűjt, és számlálja.
Azt gondolja, hogy a vagyona halhatatlanná teszi őt.
De nem! Bizony, be lesz dobva az összeroppantóba!
És mi tudatja veled, hogy mi az összeroppantó?
Allah meggyújtott Tüze,
ami elér a szívekig.
Bizony, összezárul az felettük,
tornyosuló oszlopokban.
Nem láttad, hogyan bánt Urad az Elefánt Társaival?
Hát nem térítette el a tervüket?
És madarakat küldött ellenük, csapatokban,
megdobálták őket égetett agyagkövekkel,
és olyanná tette őket, mint az összerágott levelek.
A kurajs elismertetéséért,
a téli és a nyári utazás elismertetéséért,
szolgálják hát ennek a Háznak az Urát,
Aki táplálta őket az éhség ellen, és biztonságot adott nekik a félelem ellen.
Láttad-e azt, aki tagadja az Ítéletet?
Ő az, aki durván elűzi az árvát,
és nem törekszik a szegény táplálására.
Hát jaj az imádkozóknak,
akik az imájukban hanyagok!
Akik azért (végzik a cselekedeteiket), hogy mások lássák őket,
de az apró szívességeket megtagadják!
Bizony, megadtuk neked a Kauthart.
Imádkozz hát Uradhoz, és áldozz!
Bizony, aki téged gyűlöl, az az elvágatott.
Mondd: „Ti hitetlenek!
Én nem szolgálom azt, amit ti szolgáltok,
és ti sem szolgáljátok azt, amit én szolgálok,
és én nem fogom azt szolgálni, amit ti szolgáltatok,
és ti sem fogjátok szolgálni, amit én szolgálok.
Nektek a ti vallásotok, és nekem az én vallásom.
Mikor eljön Allah segítsége, és a győzelem,
és látod, hogy az emberek tömegesen csatlakoznak Allah vallásához,
akkor magasztald Urad dicséretét, és kérd a bocsánatát! Bizony, Ő a bűnbánat Elfogadója.
Vesszen el Abu Lahab keze, és vesszen el ő maga is!
Nem fogni neki használni a vagyona és a gyermekei!
A lángoló Tűzben fog égni,
és a felesége is, a tűzifa-hordó.
a nyakában pálmarostból készült kötél lesz.
Mondd: „Ő Allah, az Egyetlen,
Allah, mindenek fenntartója.
Nem nemzett, és nem lett nemzve,
és nincs semmi, ami hasonló Hozzá.”
Mondd: „Menedéket keresek a hajnalhasadás Uránál,
annak a gonoszától, amit teremtett,
és az éjszaka gonoszától, amikor leszáll,
és a csomókra fújó nők gonoszától,
és az irigykedő gonoszától, amikor irigykedik.”
Mondd: „Menedéket keresek az emberek Uránál,
az emberek Királyánál,
az emberek Istenénél,
a sugalmazó gonoszától, aki visszahúzódik.
aki az emberek szívébe suttog,
az emberek és a dzsinnek közül.